links,bodies
http://kobieta.wp.pl/worlds-50-best-restaurants-przyznane-na-podium-az-dwie-pozycje-europejskie-6109123820123777a,"World’s 50 Best Restaurants przyznane! Na podium aż dwie pozycje europejskie Po raz kolejny magazyn kulinarny Restaurant, we współpracy z najwybitniejszymi nazwiskami branży gastronomicznej, przyznał nagrodę w plebiscycie World’s 50 Best Restaurants. W pierwszej trójce pojawiły się dwa lokale europejskie. Zwycięstwo przypadło restauracji z Nowego Jorku.  Nagroda World’s 50 Best Restaurants jest uznawana w świecie kulinariów za najbardziej prestiżową i znaczącą. Restauracja może zyskać prawdziwy rozgłos, a jej notowania szybują w górę. Tytuł przyznawany od 2002 roku na podstawie ankiety wypełnianej przez najlepszych na świecie kucharzy, restauratorów, krytyków kulinarnych i smakoszy jest ważniejszy nawet od Gwiazdki Michelina. Obecnie w jury konkursu znajduje ponad ośmiuset ekspertów, którzy muszą odwiedzić restauracje startujące w plebiscycie w trakcie osiemnastu miesięcy przed wydaniem werdyktu. Następnie głosują na restaurację zarówno ze swojego regionu, jak i spoza niego. Pierwszym w historii tego konkursu lokalem, który zdobył tytuł najlepszej restauracji świata, było El Bulli z hiszpańskiego Roses. Ubiegłorocznym laureatem była Osteria Francescana mieszcząca się w Modenie we Włoszech.  Rok 2017 okazał się szczęśliwy dla nowojorskiej Eleven Madison Park. Na podium trafiła również ubiegłoroczna laureatka, Osteria Francescana, zaś trzecie miejsce przypadło w udziale El Celler De Can Roca z Hiszpanii. Zestawienie zamyka belgijska Hof Van Cleve.  Eleven Madison Park prowadzony jest przez Daniela Humma, który zdobył już trzy Gwiazdki Michellin. Lokal serwuje wykwintne dania sezonowe i stawia na bezpośredni kontakt z gośćmi, przez co odwiedziny w nim zyskują miano prawdziwie niesamowitego doświadczenia. Rezerwacja niestety nie należy do najłatwiejszych. Na miejsce trzeba czekać ponad miesiąc.   Niestety w żadnej z edycji nie doczekaliśmy się jeszcze polskiego przedstawiciela, jednak liczymy na to, że w przyszłym roku się uda."
http://kobieta.wp.pl/reklama-kostiumow-kapielowych-tylko-bez-photoshopa-6109080567731841a,"Reklama kostiumów kąpielowych? Tylko bez Photoshopa! Dla większości marek oferujących bieliznę i kostiumy kąpielowe rzeczą oczywistą jest używanie Photoshopa podczas pracy nad kampanią reklamową. Poprawiane są nie tylko delikatne niedoskonałości skóry czy produktu, ale często całe wymiary modelki. Kult idealnego ciała zdaje się na dobre panować w świecie mody. Marka Aerie postanowiła z niego zrezygnować i pójść w kierunku całkowitej naturalności. Czy słusznie?  Zbliżające się lato napawa przerażeniem tysiące jeśli nie miliony kobiet, które usiłują zyskać perfekcyjną opaleniznę, opanować zasady dokładnej depilacji i przede wszystkim zaakceptować swoje ciało takim, jakim jest. Wszechobecne w mediach modelki w rozmiarze 34 na pewno nie pomagają im w walce z kompleksami. W przeciągu ostatnich lat nastąpił jednak znaczący przełom, który udowadnia, że rozmiary powyżej 42 też są sexy!    Tego zdania jest wspomniana wyżej marka Aerie, która w swoich kampaniach podkreśla piękno kobiecego ciała w każdym możliwym rozmiarze. W postprodukcji zdjęć nie stosuje żadnego retuszu, dlatego w pełnej krasie widoczne stają się rozstępy, cellulit i fałdki modelek. Mało tego, firma Aerie aktywnie wspiera walkę z zaburzeniami żywienia wraz z National Eating Disorders Association. Za każde nieretuszowane zdjęcie na Instagramie, przedstawiające kobiece ciało w naturalnej odsłonie, opatrzone hashtagiem #AerieREAL, marka przekazuje jednego dolara dla NEDA.  Jednak to nie pierwszy przypadek w świecie mody, kiedy uwaga skupia się na akceptacji swojego ciała wraz z jego niedoskonałościami. Iskra Lawrence, popularna modelka plus-size w licznych wywiadach nawołuje do tego, żeby kochać siebie w każdym możliwym wydaniu. W styczniu br. opublikowała na swoim Instagramie zdjęcie pokazujące ją w dwóch odsłonach. Różnica między ujęciami zdecydowanie rzuca się w oczy, a sama zainteresowana pisze: „Chciałam pokazać, jak wygląda moje ciało, gdy jestem zrelaksowana i jak łatwo można manipulować wizerunkiem kobiecego ciała. Od 13 lat pracuję jako modelka i wszystkie zdjęcia w bieliźnie, do których pozowałam, zrobiono, gdy stałam wyprostowana i mój brzuch był płaski. Dopiero później zrozumiałam, że to, że mam fałdki, nie oznacza, że nie jestem piękna”.    Kolejnym świetnym przykładem walki z modelkami-wieszakami była impreza UK Plus Size Fashion Week, która odbyła się na kilka dni przed Londyńskim Fashion Week, podczas której na wybieg wstęp miały tylko modelki w rozmiarze powyżej 40. – Naszą misją nie jest propagowanie otyłości, ale celebrowanie krągłości i kobiet o różnych kształtach- mówi Rianne Ward, organizatorka całego zamieszania. Jedną z gwiazd tego pokazu była Olivia Campbell, która nosi ubrania w rozmiarze 50.  Agnieszka Czerwińska, autorka książki „Śmierć grubej Berty”, w której opisuje zmagania z otyłością w rozmowie z nami przekonuje jednak, że najważniejszy w promowaniu krągłości jest rozsądek. – Plus size nie powinien polegać na pochwale otyłości. Jednak kobiety w rozmiarze 40-50 nie są otyłe. Są krągłe. Powinniśmy skupić się na promocji zdrowego stylu życia i aktywności fizycznej. Zdrowe ciało z krągłościami zawsze będzie bardziej atrakcyjne niż wychudzone i nieszczęśliwe- tłumaczy.    Z drugiej strony autorka nie wierzy, że świat mody zdominują kobiety w rozmiarze plus-size, dopóki nie będziemy więcej mówić w mediach o akceptacji kobiet większych i pełniejszych. –Dopóki młode kobiety na Instagramie będą wzorować się na modelkach w rozmiarze 34 nie ma szans, żeby zaakceptowały swoje fałdki i cellulit na udach. Na jednym z prowadzonych przeze mnie wykładów w szkole gimnazjalnej podeszła do mnie dziewczyna, która była bardzo szczupła z pytaniem jak schudnąć. Akceptacja swojego ciała powinna płynąć przede wszystkim z wiedzy na ten temat, którą młodym kobietom musi zacząć przekazywać otoczenie-.  Czy propaganda marki Aerie ma szansę zwrócić uwagę świata mody na odejście od stereotypu idealnego ciała? Zdecydowanie może przybliżyć nas do tego, żeby mała fałdka na brzuchu nie doprowadzała nastolatek do płaczu i pozwolić na pokochanie siebie w każdym wymiarze."
http://kobieta.wp.pl/anna-kalczynska-nie-mam-sily-ani-czasu-by-chodzic-po-sklepach-korzystam-z-pomocy-stylistki-5985247207850625a,"Anna Kalczyńska: Nie mam siły ani czasu, by chodzić po sklepach. Korzystam z pomocy stylistki Podoba wam się styl dziennikarki? Odkąd Anna Kalczyńska została prezenterką ""Dzień Dobry TVN"" znalazła się w centrum zainteresowania mediów, a jej stylizacje często analizowane są w najdrobniejszych szczegółach. Dziennikarka zdradziła, że w kształtowaniu wizerunku zdaje się na pomoc stylistki. Twierdzi, że sama nie ma czasu ani ochoty na odzieżowe zakupy przed oficjalnymi imprezami. Za wizerunek Anny Kalczyńskiej odpowiada stylista Alicja Napiórkowska. To ona wybiera dla niej kreacje na oficjalne wyjścia. Dziennikarka twierdzi, że przy tempie życia jakie prowadzi, pomoc stylistyki jest niezbędna. - Nie miałabym zwyczajnie już siły ani czasu na to, żeby jeszcze latać po sklepach i wybierać jakieś propozycje, kreacje i dopasowywać je do swojego stylu - mówi prezenterka. Na co dzień prezenterka wybiera luźne stylizacje. Zwłaszcza w kwestii obuwia stawia na wygodę. Szpilki zakłada głównie na wieczorne wyjścia i wtedy jest w stanie kupić bardzo dość drogą parę. - Na co dzień biegam z trójką dzieci, więc muszę przede wszystkim czuć się wygodnie i komfortowo, żeby po prostu czuć się w tym i odpowiednio, i żeby móc podbiec, jeśli to jest konieczne, czy wejść do piaskownicy - tłumaczy Kalczyńska. Podoba wam się styl dziennikarki?"
http://kobieta.wp.pl/jak-prawidlowo-myc-i-odzywiac-wlosy-6109461291792513a,"Jak prawidłowo myć i odżywiać włosy?  Po zimie włosy bywają osłabione i matowe. By przywrócić im siłę i blask, najważniejsza jest odpowiednia pielęgnacja. Dlaczego należy dwa razy myć głowę i jak prawidłowo osuszyć włosy, wyjaśnia Piotr Wasiński, stylista fryzur. - Dziewczyny, które przychodzą do mnie do salonu, zawsze marzą, by mieć włosy jak z okładki - wyznaje Piotr Wasiński. -  Chcą być jak gwiazdy. Każda zadaje mi to samo pytanie: co zrobić, by mieć piękne włosy. Sekret to pielegnacja. Najważniejsze, żeby rozpoznać, jaki mamy rodzaj włosów - suche, cienkie, normalne czy grube. - Jeżeli mamy bardzo cienkie włosy i użyjemy zbyt mocnego produktu, mamy efekt tłustych, ciężkich włosów. Jeżeli nałożymy na grube włosy zbyt lekki produkt, będą się puszyć i nie będą nawilżone - dodaje stylista fryzur."
http://kobieta.wp.pl/takiego-wyroku-jeszcze-nie-bylo-fryzjerka-zaplaci-10-tys-zl-za-zniszczenie-wlosow-klientki-6105950867612801a,"Takiego wyroku jeszcze nie było. Fryzjerka zapłaci 10 tys. zł za zniszczenie włosów klientki Miało być idealnie. Przed zabiegiem miała rozjaśnione blond włosy do ramion, w dodatku cienkie i suche. Chciała coś zmienić, więc zdecydowała się na trwałą ondulację. Po raz pierwszy w życiu. Po zabiegu włosy jej wypadały, końcówki były całkiem spalone. Sprawa ciągnęła się w sądzie przez trzy lata. Teraz fryzjerka odpowiedzialna za feralny zabieg będzie musiała zapłacić wysokie zadośćuczynienie.  - Z uwagi na rzeczywisty rozmiar cierpień kwota 10 tys. zł nie jest żądaniem wygórowanym – mówił cytowany przez „Gazetę Wyborczą” sędzia Michał Sznura. W Gdańsku zapadł właśnie wyrok w sprawie fryzjerki, która zniszczyła włosy swojej klientce. Wszystko zaczęło się w marcu 2014 roku. Ania (imię zmienione) przyszła do jednego z gdańskich salonów fryzjerskich, by zmienić coś w swoim wyglądzie. Takich efektów nie mogła się jednak spodziewać. Dziewczyna zdecydowała się na trwałą ondulację. – Po zabiegu włosy napuszyły się i nie chciały układać, były wysuszone, połamane, a końcówki spalone – zeznała przed sądem.  Włosy miały „fruwać po całym mieszkaniu”, nie dało się ich ułożyć, na nic zdawały się odżywki od sąsiadki z bloku. – Wycofałam się z życia towarzyskiego, wstydziłam swojego wyglądu. Ale musiałam chodzić do pracy. Wychodząc z domu, zakładałam kaptur i straciłam pewność siebie. Zrezygnowałam z jazdy na rolkach, nawet latem naciągałam na głowę czapkę. Jestem pielęgniarką, więc wciąż odpowiadałam na pytania pacjentów, którzy chcieli wiedzieć co się stało – cytuje „GW”.  Dziewczyna postanowiła wnieść pozew przeciwko fryzjerce. Ta miała zapłacić jej w ciągu trzech dni 10 tys. zł zadośćuczynienia za doznane krzywdy. I tak zaczęła się sądowa batalia o to, kto za wygląd włosów odpowiada. Sprawą zajął się Sąd Rejonowy Gdańsk-Północ. Powołano biegłych z zakresu fryzjerstwa, którzy mieli orzec, kto ponosi odpowiedzialność za skutki zabiegu. Fryzjerka do winy się nie przyznawała. Przed sądem twierdziła, że ondulacji nie wykonała, a jedynie nawilżyła swojej klientce włosy i uczesała je. Przeczyły temu jednak dowody – w tym nagrania z monitoringu i zeznania świadków. 
Jak ocenili biegli, zabieg przeprowadzono nieprawidłowo. Przy trwałej czas aplikacji płynu na zniszczone włosy wynosi nie więcej niż 20 minut, a dodatkowo trzeba użyć specjalnego płynu. U Ani aplikacja trwała około dwóch godzin. Łatwo można więc wyobrazić sobie, jak zniszczone były włosy dziewczyny. Na pełen odrost trzeba czekać w takich przypadkach nawet dwa lata.  Jak przyznał teraz sąd, fryzjerka powinna odmówić wykonania zabiegu, a co najważniejsze zachować staranność przy pracy.  - Powódka została pozbawiona swojego atrybutu w postaci półdługich włosów, które częściowo wypadały. Poszkodowana unikała ludzi, straciła poczucie własnej wartości. Do tej pory leczy się psychiatrycznie. Powódka celem poprawy wyglądu włosów i zwiększenia swojej atrakcyjności, udała się do salonu pozwanej. Dla kobiety to jak wygląda jest ważne. Właśnie po to, by wyglądać jeszcze atrakcyjniej udała się do pozwanej. Dlatego niewątpliwie wypadanie włosów powodowały u powódki istotny dyskomfort – napisał sąd. Teraz gdańszczanka musi zapłacić 10 tys. złotych zadośćuczynienia. Wyrok jednak nie jest prawomocny. Fryzjerka już odwołała się od decyzji sądu.  To pierwsze tak wysokie zadośćuczynienie dla klientki salonu fryzjerskiego. Ostatnio głośno było także o historii Barbary, dla której wizyta w jednym z krakowskich salonów fryzjerskich zakończyła się oparzeniem trzeciego stopnia. Jak informowały lokalne media, kobieta do ołtarza poszła z rozległą raną na głowie i doczepionymi włosami. Przez trzy lata walczyła ze skutkami wizyty w salonie. Barbarze wypłacono 8,5 tys. złotych odszkodowania, tymczasem koszty jej leczenia wynosiły ponad 30 tys. złotych."
http://kobieta.wp.pl/co-zrobic-gdy-fryzjer-zniszczy-nam-wlosy-6108783802570881a,"Co zrobić, gdy fryzjer zniszczy nam włosy? Jak i kiedy reklamować usługę fryzjerską? Powiedzieli o tym prawnik Eliza Kuna oraz stylista fryzur Maciej Maniewski.  Ostatnio głośno było o wyroku, na mocy którego fryzjerka musi zapłacić klientce 10 tys. zł zadośćuczynienia za nieudany zabieg trwałej ondulacji. Podobno kilku stylistów, których wcześniej odwiedziła kobieta, odmówiło wykonania tej usługi. Jej włosy były bowiem zbyt słabe, by ""wytrzymać"" taki zabieg.  - Często odmawiamy klientom niektórych usług - mówi Maciej Maniewski. - Coraz częściej prosimy klientów o specjalne oświadczenia, że pewne rzeczy wykonujemy na ich odpowiedzialność. Co jednak w przypadku, gdy nożyczki i farba już poszły w ruch, a efekt zabiegów zdecydowanie nas nie zadawala? - Przysługują nam dwa roszczenia: roszczenie o odszkodowanie i roszczenie o zadośćuczynienie - tłumaczy Eliza Kuna. - To są często pojęcia mylone przez klientów. Odszkodownie to jest to jest ta szkoda, której doświadczyliśmy, czyli np. koszt naszej usługi fryzjerskiej plus koszt drugiej usługi fryzjerskiej, która to naprawiała i ewentualnie koszty dojazdów czy utracone zarobki (w związku z tym, że poszliśmy na zwolnienie lekarskie). Ta kwota z reguły jest niższa, ponieważ rekompensuje wprost koszty, które ponieśliśmy. Druga kwota, która jest wyższa, to jest zadośćuczynienie, czyli rekompensata za cierpienie psychiczne. W Stanach te kwoty idą w miliony. W Polsce pozwy przeciwko fryzjerom to przypadki sporadyczne, a zadośćuczynienia wynoszą kilka, kilkanaście tysięcy złotych."
http://kobieta.wp.pl/kuba-wojewodzki-zaskoczyl-wszystkich-nowa-fryzura-w-takiej-wersji-jeszcze-go-nie-widzialyscie-6108733214160513a,"Kuba Wojewódzki zaskoczył wszystkich nową fryzurą. W takiej wersji jeszcze go nie widziałyście Kuba Wojewódzki wciąż nie przestaje nas zaskakiwać. Znany z ekscentrycznego zachowania prezenter pokazał się w nowej fryzurze, która wzbudziła spore poruszenie w mediach społecznościowych. Po raz pierwszy mamy okazję zobaczyć go w rudej peruce. Czyżby showman chciał zatuszować swój kompleks? Nie od dziś mówi się o tym, że Kuba Wojewódzki jest przewrażliwiony na punkcie wyglądu. Przypomnijmy, że już kilka lat temu tygodnik Newsweek ujawnił jego wstydliwą tajemnicę, czyli pierwsze oznaki łysienia. Podobno z tego względu król TVN-u zatrudnił wtedy własnego stylistę fryzur. Miał on zajmować się zakrywaniem jego łysiny przy użyciu cienia do powiek w kolorze włosów.  Myślicie, że ten problem nadal spędza mu sen z powiek? Pod swoim najnowszym zdjęciem w długich włosach showman napisał: ""A może by tak rzucić wszystko i zostać piękną kobietą?"". W komentarzach pod postem nie zabrakło zabawnych wpisów jego fanów. Niektórzy porównywali go do Anny Grodzkiej, a inni do jego narzeczonej, Renaty Kaczoruk. A jak wy oceniacie nową fryzurę Wojewódzkiego?"
http://kobieta.wp.pl/koreanski-rytual-pielegnacyjny-sekret-pieknej-skory-6108659547986049a,"Koreański rytuał pielęgnacyjny: sekret pięknej skóry Świat urody uwielbia podróże. Najpopularniejszy kierunek wypraw po piękną, zdrową, gładką skórę to Korea. Nic dziwnego, wystarczy spojrzeć na zdjęcia zjawiskowych Koreanek na Instagramie, by przekonać się, że żadna nie wygląda na więcej niż 22 lata. Jaki jest ich sekret? Pielęgnacyjny rytuał, który składa się z 10, a czasami nawet 15 kroków. Koreanki inwestują w swoją urodę nie tylko pieniądze, ale przede wszystkim czas. Rezultaty są oszałamiające. Może więc warto spróbować na własnej skórze? Nie musisz mieszkać w Seulu, aby zostać mistrzynią koreańskiej pielęgnacji i cieszyć się promienną, nawilżoną oraz gładką skórą. Musisz natomiast poświęcić swojej cerze więcej niż dwie minuty na mycie i nałożenie nawilżającego kremu. Jeśli bowiem nie zainwestujesz odpowiedniej ilości czasu, nie możesz liczyć na to, że twoja twarz będzie skutecznie stawiała opór pojawiającym się oznakom starzenia. Oprócz czasu potrzebujesz planu działania i doskonałych kosmetyków. Te koreańskie mają nie tylko fenomenalne składniki, ale też niespotykane formuły (musy, olejki zmieniające się w pianę, bąbelkowe czy silikonowe maski) i prześliczne opakowania. Pamiętaj jednak, że nie samymi produktami „made in Korea” żyje skóra. Pielęgnacja to bardzo indywidualna sprawa. Dlatego poranny i wieczorny rytuał powinien być dobrany wyłącznie do potrzeb twojej skóry. Wybierając kosmetyki, kieruj się ich przeznaczeniem, składem i działaniem, nie tylko marką. Możesz łączyć produkty koreańskie z francuskimi, amerykańskimi czy polskimi. Wszystkie znajdziesz w perfumeriach Sephora. I niech cię nie zmylą bajkowe, zabawne opakowania. W zabawnych pudełeczkach z pandamii owocami kryją się naprawdę potężne receptury, które działają bardzo na serio. W Korei dbanie o cerę jest traktowane bardzo, bardzo poważnie. Wiedzę o tym, jak pielęgnować skórę, przekazuje się już maluchom. Dokładne oczyszczanie, nawilżanie, stosowanie kremów z filtrami przeciwsłonecznymi jest tak samo ważne, jak szczotkowanie zębów. W Europie czy Ameryce serio o pielęgnacji zaczynamy myśleć po 25., a nawet 30. roku życia. Wówczas Koreanki są już daleko, daleko przed nami w walce z upływającym czasem. I choć nie da się go cofnąć, można go zatrzymać. Tylko niech nie przeraża cię perspektywa skomplikowanej procedury pielęgnacyjnej. Charlotte Cho, bogini koreańskiej pielęgnacji i autorka książki „Sekrety urody Koreanek”, uprzedza, że przekonanie o codziennym nakładaniu na twarz kilkunastu produktów jest błędne. „Chodzi raczej o różnorodność kosmetyków, po jakie sięgasz, w zależności od rodzaju skóry i jej dolegliwości” przekonuje. A ponieważ w ruch idzie więcej niż jeden czy dwa produkty, bardzo ważne jest kontrolowanie porcji. Nakładając kolejne warstwy kosmetyków, powinnaś nieco zmniejszyć ich ilość. Jeśli do tej pory stosowałaś produkt do mycia twarzy i krem, możesz tę bazę rozszerzyć o tonik, serum i maskę. Jeśli jesteś fanką pielęgnacji (albo urodową dziennikarką), spróbuj zrobić to po koreańsku, nie omijając żadnego z poniższych kroków.  Dwa produkty do mycia twarzy to dwa razy bardziej czysta skóra. Dlaczego? Bo najpierw zaczynasz od kosmetyku na bazie olejku. Na dłoń nalej porcję wielkości dwuzłotówki, którą wmasowujesz okrężnymi ruchami w suchą skórę, nie omijając okolicy oczu. To najlepszy sposób, aby usunąć nawet najbardziej trwały tusz do rzęs, a także sebum czy pozostałości kosmetyków. Następnie spłucz olejek i sięgnij po produkt na bazie wody, np. piankę, żel lub krem do mycia twarzy. Dlaczego potrzebne są aż dwa produkty? Bo te na bazie oleju usuwają oleiste zanieczyszczenia, a te na bazie wody – pot, kurz i resztki makijażu. O ile pierwszy krok należy powtarzać bezwzględnie, rano i wieczorem, złuszczanie to obowiązek, który wystarczy „odhaczyć” raz na tydzień. Gdy mowa o usuwaniu martwego naskórka, Koreanki uważają, że rzadziej znaczy lepiej. Jeśli masz cerę trądzikową, złuszczanie powinno odbywać się nie częściej niż dwa razy w miesiącu. Użyj do tego celu peelingów chemicznych na bazie kwasów. Posiadaczki suchej i normalnej skóry mogą sięgnąć po peelingi drobnoziarniste lub genialne peelingi połączone z maską na bazie cukru, miodu czy oleju kokosowego.  Krok, który Polki bardzo często pomijają, zakładając, że tonik to dubler preparatu oczyszczającego. A ma on zupełnie inne zadanie – ma unormować pH skóry, lekko ją nawilżyć, aby kolejne preparaty mogły szybciej i skuteczniej wniknąć w skórę. Tonik możesz nałożyć bezpośrednio na twarz (butelka ze spryskiwaczem), spryskać nim opuszki palców i wmasować w skórę lub nałożyć na wacik. Zwane również kremem wodnym to jeden z kluczowych elementów pielęgnacji skóry. Serum dobierasz do jej potrzeb, nie zaś do wieku. Jeśli więc potrzebujesz nawilżenia i ukojenia, sięgnij po takie z ceramidami. Walczysz z zanieczyszczeniami? Wybierz preparat normalizujący. Interesuje cię intensywna pielęgnacja przeciwzmarszczkowa? Szukaj preparatów, które zwalczają wolne rodniki, stymulują produkcję kolagenu i odnowę komórkową. Ważne jest, aby serum nakładać na oczyszczoną i stonizowaną twarz oraz odczekać chwilę przed nałożeniem kolejnego preparatu. Jakiej porcji potrzebujesz? Nie większej, niż wielkości pojedynczej suszonej żurawiny. I jeszcze jedno – nawet jeśli potem stosujesz maskę w płachcie, nie pomijaj tego kroku! Ok, może i z bawełnianą czy żelową maseczką na twarzy wyglądasz jak bohaterka horroru, ale twoja skóra, gdy regularnie stosujesz maski, jest jak z bajki. Dlatego dwa razy w tygodniu, choćby się waliło i paliło znajdź 20-30 minut, aby zrelaksować się z maską na twarzy. Jeśli masz bardzo suchą skórę – możesz stosować maski codziennie, jako element tygodniowej kuracji. Na czym polega ich sekret? Ponieważ bawełniana płachta uniemożliwia parowanie składników, skóra nie ma wyjścia, musi wszystko wchłonąć. I już po pierwszym użyciu skóra jest bardziej miękką, gładka i sprężysta. Kolejny plus? Maski w płachcie są niedrogie. W Sephorze znajdziesz ich mnóstwo, a ceny wahają się od 19 do 49 zł. Noc to czas intensywnej regeneracji skóry. Kosmetyki na noc mają bardziej bogaty skład i konsystencję. Stworzone z myślą o czasie odpoczynku maski na noc, tzw. pack mają za zadanie przywrócić skórze młodość i dać siłę do walki z wolnymi rodnikami. Podobnie jak maski w płachcie, należy stosować je dwa-trzy razy w tygodniu. Zauważyłaś, że na zdjęciach skóra Koreanek jest idealnie gładka? W niektórych przypadkach to kwestia przesady w stosowaniu instagramowych filtrów. W większości jednak – konsekwencja w stosowaniu produktów zmniejszających widoczność porów, np. węglowych masek czy ściągających produktów z wyciągiem z jajek (rewelacyjne produkty Tony Moly czy Too Cool For School!). Jeśli masz tłustą skórę, powinnaś stosować je codziennie. W przeciwnym wypadku, wystarczy ściągająca dwuetapowa maska nakładana raz na tydzień. Skóra od razu wygląda jak po umiejętnym retuszu w Photoshopie! Tu nie ma wielkiej filozofii. Skóra wokół oczu jest wrażliwa i delikatna. Dlatego potrzebuje specjalnej pielęgnacji. Dwa razy dziennie nakładaj porcję kremu pod oczy wielkości orzeszka piniowego i delikatnie wklep (nigdy nie wcieraj!) opuszką palca. Możesz też sięgnąć po preparaty w sztyfcie, które dodatkowo rozjaśniają przebarwienia, schładzają skórę i pomagają walczyć z workami pod oczami. Polki z reguły przeskakują z kroku pierwszego do dziewiątego. Jeśli jednak sumiennie przeszłaś całą pielęgnacyjną ścieżkę, nałożenie kremu nawilżającego to niemal ostatni etap. Wybierz formułę, która sprawdzi się jako baza pod makijaż, doskonale nawilży skórę, zabezpieczy przed działaniem smogu i nie przekraczaj porcji wielkości małego pomidorka koktajlowego. Kompozycji i faktur są setki. Sięgnij po taką, jaka najbardziej ci odpowiada i nie zapomnij rozprowadzić produkt na szyję i dekolt! To pierwszy kosmetyk – hit, który przywędrował do nas z Azji. Dziś w swojej ofercie kremy BB ma niemal każda marka. Jakie literki są najbardziej odpowiednie dla twojej skóry? Jeśli szukasz produktu, który będzie wyrównywał kolor skóry, a jednocześnie będzie lżejszy niż podkład i wzbogacony o filtr SPF czy nawilżające składniki, wybierz krem BB. Twoja skóra jest problematyczna, borykasz się z przebarwieniami czy zaczerwienieniem, chcesz wyrównać jej kolor, a jednocześnie wzmocnić całą litanią pozytywnych składników i dobrze zabezpieczyć przed słońcem, wolnymi rodnikami i zanieczyszczeniami powietrza? Wybierz krem CC. W jednym i drugim przypadku pamiętaj, aby nałożyć porcję większą, niż gdy sięgasz po tradycyjny podkład. Rozprowadź kosmetyk również na szyi, aby zabezpieczyć skórę przed działaniem słońca. Teoria już za nami. 10 kroków, które wykonuje się w różnej konfiguracji i które są kluczem do sukcesu w walce o idealną cerę. Ale jak to wygląda w praktyce? Czy sekretem Koreanek faktycznie jest skomplikowana pielęgnacja, czy może jednak - jak na zachodzie – idą pod nóż, a następnie twierdzą, że to magia kosmetyków? Aby przekonać się, jak jest naprawdę, będę na własnej skórze testować azjatycką metodę dzięki kosmetykom, które dostępne są w perfumeriach Sephora. Każdy dzień będę zaczynać i kończyć podwójnym oczyszczaniem, aplikacją najróżniejszych kremów, masek i wynalazków. Sprawdzę, czy urocze opakowania faktycznie kryją w sobie potężne składniki i czy 10-stopniowa pielęgnacja sprawi, że makijaż będę mogła ograniczyć do minimum. Rezultaty poznacie już za dwa tygodnie. Partnerem artykułu jest Sephora"
http://kobieta.wp.pl/nivea-pod-ostrzalem-za-rasistowska-reklame-6108682932455041a,"Nivea pod ostrzałem za rasistowską reklamę Nivea została oskarżona o „brak wrażliwości rasowej”. Burzę wywołała fotografia umieszczona na Facebooku, reklamująca dezodoranty Nivea Invisible, opatrzona hasłem: „Biel to czystość” („White is purity”). Nivea po raz kolejny ma kłopoty wizerunkowe. Wszystko przez zdjęcie kobiety, siedzącej tyłem, której ciemne, kręcone włosy opadają na plecy. A w zasadzie - nie przez zdjęcie kobiety, a slogan, który pojawił się na zdjęciu promującym dezodoranty Nivea Invisible: „Biel to czystość” („White is purity”). Reklama pojawiła się na Facebooku Nivea Middle East i błyskawicznie podchwycili ją ultraprawicowi internauci, którzy zachwalali sposób myślenia niemieckiej marki. Pozostali użytkownicy mediów społecznościowych wyrażali oburzenie i podkreślali, że niefortunny slogan to przejaw jawnego rasizmu .  Reklama wyprodukowana dla Beiersdorf - koncernu, do którego należy Nivea, była częścią Facebookowego posta z hasłem: „Ma być czysto. Ma być jasno. Niech nic tego nie zrujnuje #invisible”. Intencje były zapewne niewinne. Ale marka powinna była wyciągnąć wnioski ze skandalu z 2011 roku, kiedy reklama z czarnoskórym, doskonale ubranym mężczyzną trzymającym za włosy głowę manekina z afro, opatrzona tekstem: „Ucywilizuj się” wywołała burzę.  Reklama przez kilka dni roznosiła się wiralowo po sieci. Dopiero we wtorek wieczorem Nivea podjęła decyzję o usunięciu jej z Facebooka. „Szczerze przepraszamy każdego, kto mógł poczuć się urażony tym postem” - czytamy w oświadczeniu marki. Jak „Różnorodność i równie szanse są kluczowymi wartościami Nivea.” W rozmowie z “The New York Times” przedstawiciel niemieckiej marki na Bliskim Wschodzie usiłował wytłumaczyć myśl, jaka kryła się za kampanią. Jego zdaniem czerń miała oznaczać siłę, a biel - czystość. To kolory opakowania dezodorantów z linii Invisible. - Nie chcieliśmy nikogo zranić, ani tym bardziej dać szansy na jakiekolwiek niewłaściwe interpretacje - powiedział pracownik.  Cóż, problem z reklamami (nie tylko w social media) polega na tym, że jak każde dzieło, moga być różnie interpretowane. A ta interpretacja, która w danym momencie jest najbardziej popularna, szybko staje się obowiązująca, nawet jeśli nie to autor miał na myśli. Patrząc na dotychczasowe wpadki Nivea, możemy zakładać, że przez następne 5-6 lat copywriterzy będą uważnie przyglądać się każdemu słowu, umieszczonemu w kampaniach firmy. I choć dla wartej 6 miliardów euro marki ta wpadka nie oznacza raczej strat finansowych, wizerunkowo jest wyjątkowo niefortunna."
http://kobieta.wp.pl/to-jest-cicha-eutanazja-ale-ja-bede-mowic-o-niej-glosno-6109484168054913a,"TO JEST CICHA EUTANAZJA, ALE JA BĘDĘ MÓWIĆ O NIEJ GŁOŚNO Serce mi pęka. Jestem matką 15-letniego chłopca i będę musiała patrzeć jak umiera. Powoli, w bólu, który ogarnia całe ciało nieuchronnie. Za przyzwoleniem państwa polskiego, rządu, urzędników i kolejnych ministrów zdrowia, których bezduszne decyzje pozbawiły mojego jedynego syna zbawiennego leku. A ja jestem gotowa rzucić się na kolana! Objąć za nogi panią premier, prezydenta, ministrów i błagać: - Nie zabijajcie mi dziecka! Skazujecie go na tortury. Ludzie, opamiętajcie się! Lidia Kiersztyn z Krakowa jest matką chłopca z Zespołem Huntera: ultrarzadką chorobą genetyczną o nazwie mukopolisacharydoza. Dziecko z MPS nie wytwarza enzymu odpowiedzialnego za metabolizm cukrów. Gromadzone w organizmie mukopolisacharydy uszkadzają komórki, narządy i układy wewnętrzne, doprowadzając do degradacji całego organizmu i śmierci. Szansą na przedłużenie życia i ograniczenie cierpienia choremu jest podawanie raz w tygodniu w formie zastrzyku dożylnego enzymu o nazwie elaprazol. Roczna terapia tym lekiem kosztuje ok. 800 tys. zł. Gdyby nie kuracja elaprase (Ludwik przyjmuje ją z przerwami od szóstego roku życia), prawdopodobnie nie byłoby go już na świecie.
Tymczasem eksperci od spraw zdrowia w Polsce pod auspicjami obecnej ekipy rządzącej postanowili cofnąć kurację chłopcu. Zresztą, nie tylko jemu. Od 2013 roku z procesu leczenia elaprase eliminuje się kolejnych małych pacjentów tłumacząc, że ich rokowania na poprawę stanu zdrowia względem ogromnych kosztów terapii są niewystarczające.
- To jest nieludzkie! - denerwuje się Lidia. 
Kobieta podkreśla, że lek stosowany przez jej syna daje dobre efekty. Chłopiec, choć skazany na nieuleczalną chorobę czuje się po nim i funkcjonuje dużo lepiej, a przede wszystkim, żyje! 
W momencie odstawienia leku, a taka sytuacja już raz miała miejsce,  nastąpił gwałtowny i bardzo bolesny dla dziecka proces degradacji organizmu. 
- Syn momentalnie usiadł nam na wózku. Choroba wzmogła niewydolność narządów. Syn dosłownie wył z bólu, tak bolały go stawy i kości. Czy nie dość już cierpi przez sam fakt, że jest chory? - żali się matka i dodaje.
 - Najbardziej boję się bólu. Czy można patrzeć spokojnie na cierpienie własnego dziecka? Czy wiedząc, że jest lek, który dotąd przynosił oczekiwane rezultaty, a przede wszystkim był przepustką do dalszego i względnie dobrego życia, teraz mu odebrano? Mam pogodzić się z argumentem, że „dzieci z Hunterem nie rokują”? Gdy w mediach słyszę gorące dyskusje nt. ochrony życia poczętego, tych wszystkich jego obrońców, mam ochotę zaapelować: przyłączcie się, drodzy przyjaciele, do matek dzieci chorych, ułomnych, niepełnosprawnych i nierokujących, które JUŻ ŻYJĄ i oczekują ochrony swojego prawa do życia od państwa. Dr Mengele po polsku
Doktor Zbigniew Żuber, ordynator Oddziału Neurologii i Reumatologii Szpitala Dziecięcego im. św. Ludwika w Krakowie, którego synek Lidii jest pacjentem od lat, przyrównuje zabranie elaprase „hunterkom” do odebrania insuliny cukrzykom. Podobnie, jak zrozpaczeni rodzice, jest zawiedziony decyzjami Zespołu Koordynacyjnego ds. Chorób Ultrarzadkich, który powoli, za to sukcesywnie odbiera dzieciom leczenie. Na dodatek, decyzje zapadają zaocznie, na podstawie medycznej dokumentacji, nie oddającej całokształtu  stanu zdrowia i samopoczucia dziecka. Jak w każdej chorobie, także i w tej, są różne niuanse, każdy chory ma swoją dynamikę jej przebiegu. Pacjenta trzeba zobaczyć i jak najwnikliwiej przebadać, aby móc wyrokować o jego aktualnym stanie. 
- Półtora roku walczyliśmy zanim Ludwik został zakwalifikowany do terapii – opowiada Lidia. - Przedłużano ją co pół roku, co wiązało się dla nas z potwornym stresem. Do końca nie było wiadomo, jaka będzie decyzja poszczególnych komisji i urzędników. Czekaliśmy na „wyrok”, a w międzyczasie umierali koledzy Ludwiczka, bo cofnięto im lek. Potraktowano w ten sposób Bartka Walaszczyka, chłopca z Zespołem Huntera z Częstochowy, albo Krystiana Piątka, który dożywa swoich dni w hospicjum… Odebranie tym chłopcom leku, który zastępuje brakujący enzym, jest zabijaniem pomalutku, rodzajem tortury. I najgorsze dla rodzica jest właśnie to, że dziecko, zanim zgaśnie, odczuwa straszny ból. Przestaje chodzić, mówić, cofa się w rozwoju umysłowym. Cierpi na potworne bóle stawów, narządów wewnętrznych, ma uporczywe biegunki, gorączkę, nawracające infekcje dolnych i górnych dróg oddechowych. Zapraszam urzędnika, który składa szatański podpis pod dokumentem wykluczającym dziecko z terapii, aby pobył przy nim kilka tygodni. To, co się funduje naszym dzieciom nazwę krótko: eutanazja!  Pytania bez odpowiedzi
Poseł Lidia Gądek, w interpelacji w sprawie dzieci cierpiących na Zespół Huntera napisała: „Czy minister zdrowia jest świadom tego, że wpływając na zaprzestanie refundacji elaprase wydaje papierowy pośredni wyrok śmierci na dzieci będące w trakcie terapii? Czy minister zdrowia zamierza w bieżącym roku upokorzyć jeszcze jakąś grupę pacjentów cierpiących na choroby rzadkie lub ultrarzadkie?”.
Rodzice chorych dzieci czekają z niecierpliwością na odpowiedź. Ludwik, póki co, otrzymał odmowną decyzję z Zespołu Koordynującego do Spraw Chorób Rzadkich, która brzmiała: Decyzję o zaprzestaniu terapii podjęto na podstawie informacji otrzymanych od ośrodka prowadzącego, świadczących o braku klinicznych efektów leczenia pacjenta pomimo stosowanej terapii we wszystkich sferach rozwoju.
- Cała machina biurokracji działa przeciw nam. Oni nie rozumieją, nie chcą zrozumieć, że elaprase nie uzdrowi naszych „hunterków”. Jednak odebranie go chorym dzieciom jest jak wyrywanie im serca po kawałku. Tortury i wyrok na powolne umieranie."
http://kobieta.wp.pl/milosc-to-praca-w-gazowni-recepta-na-50-lat-udanego-malzenstwa-6109468768663681a,"„Miłość to praca w gazowni”. Recepta na 50 lat udanego małżeństwa Sytuacja jest dość nietypowa. Siedzę w kolejce do alergologa z panią, która martwi się, czy ją przyjmą. Podchodzi do niej starszy pan, którego ona chwyta za rękę, a który sam jest niziutki, słabiutki, zgarbiony i siwy. I z tego wątłego ciała wydobywa męski, niski głos i rzecze: „Nie martw się, Domińciu, ja to załatwię”. Słowa szybko zamienia w czyn (więc sobie idzie), a pani Domińcia zostaje ze mną i sprzedaje mi receptę na udany związek. Pani Dominika: No, mój mąż już taki jest. Jak się go poprosi, to wszystko załatwi. A jak się nie poprosi, to też załatwi. I tak to się dzieje, odkąd myśmy się poznali. Kiedy to było?
Dawno temu. Pamiętam, że to była ważna data. Siódmy zjazd PZPR. Pewnie pani nie kojarzy. Kojarzę, bo wtedy pierwszy raz w historii palił się most Łazienkowski. Czyli rok 1975.
Tak, i oprócz mostu paliło się jeszcze kilka innych rzeczy. I właśnie tak poznałam Kazika, bo on był strażakiem i biegał od miejsca do miejsca. I jak tak biegał, to wpadł na mnie, bo ja pracowałam jako pomoc do rozdawania ludziom jedzenia. Tu w Warszawie, na Śródmieściu. I tam było kilku bezdomnych, którzy Kaziowi powiedzieli, że tu jest taka miła pani, co mu da coś na orzeźwienie. I przyszedł i mówi, że się zakochał i już świata poza mną nie widział. Że jak zobaczył, jak tak z tymi bezdomnymi siedzę i z nimi rozmawiam jak ze zwykłymi ludźmi, to mu się we mnie coś spodobało! Od razu? Podszedł i powiedział, że się zakochał?
Nie wtedy, teraz tak mówi. Wtedy tylko przyszedł i zaprosił mnie na pierogi. Na pierogi?
Tak, sami je lepiliśmy. To była nasza pierwsza randka. Taka kulinarna. U niego w domu! Zaczynam zazdrościć męża. Jestem fanką pomysłów typu: zróbmy coś razem, będzie fajnie i kreatywnie. A nie tylko kino, kino, kino… kino.
Poza tym, to był dobry pomysł, bo ja od razu sobie sprawdziłam, czy będzie się nadawał do kuchni. A on i węgiel umiał rozpalić i mieszkania nie zwęglić przy tym. Czyli okazało się, że jest męski. Więc „męski” oznacza, że nadaje się do kuchni?
Męski oznacza, że panią obroni. Że nie będzie się bał wyzwania. Że się panią zaopiekuje i będzie bronił pani przed złymi. Dzisiaj to podobno rzadkie cechy.
Bo im kobiety na to pozwoliły! Tak?
Tak, bo zapomniały, jak nas stworzyła natura. Że facet jest od tego, żeby walczyć, bronić i zdobywać, a kobieta jest od podziwiania. I od tego, żeby pokazywała, jak bardzo potrzebuje opieki. Żeby - jak w tańcu - pozwoliła się prowadzić i żeby facet zrozumiał, co to jest odpowiedzialność. A jak on ma ją w dzisiejszych czasach poczuć, jak teraz wszędzie taki widok: siedzi chłopak w środku, a dookoła dziewczyny! Jednak podobno mężczyźni chrapią, bo bronią kobiet przed potworami.
Tak, ale bywa też tak - i to chyba coraz częściej - że kobiety zatracają swoją kobiecą energię, której szukają mężczyźni. Bo współczesny świat pokazuje im, że kobieta powinna być niezależna, powinna poradzić sobie sama. A nie powinna?
Niech sobie radzi, kiedy musi. Ale tylko kiedy musi, czyli nie kiedy jest mężczyzna. Powiem pani w skrócie: facet chce uszczęśliwiać kobietę. Bo jemu do szczęścia potrzebne jest właśnie to uszczęśliwianie, rozumie pani? Powiedzmy.
Dajmy na to, że pani pracuje w tej, jak to się mówi, korporacji. Robi pani karierę. Albo nie, jeszcze lepiej - jest pani dziennikarką, więc jest pani zaradna. Biega pani od miejsca do miejsca, ciągnie pani za język najtrudniejszych, jakich pani znajdzie, rozmówców. Powiedzmy sobie jeszcze, że pani w swoim życiu doświadczyła jakichś zranień i obserwowała zranienia. To znaczy, widziała pani na przykład, jak babcię zostawił dziadek. I z tego strachu przed zranieniem, na które się pani napatrzyła, próbuje pani teraz się asekurować. Zamyka się pani w swoim poczuciu, że pani chłop niepotrzebny. To znaczy chce go pani, potrzebuje pani uczuć i bliskości jak każdy, ale jednak żarówkę sama pani sobie przykręci, skoro i wywiad pani dobrze zrobi. I to jest wszystko wbrew kobiecej energii, której szuka mężczyzna! Sama się jej pozbywałam, kiedy byłam sanitariuszką. Zobacz też: Faceci oczekują ""królewny śnieżki"", a kobiety herosa. Jakich cech szukamy u partnera? A jednak pan Kazik sobie z panią poradził.
Tak, ale długo nad tym pracowaliśmy. Ja uczyłam się przy nim, żeby przede wszystkim nie odwdzięczać się za wszystko, co on dla mnie robi! To jest podstawowa zasada udanego związku z mężczyzną. Jeśli on daje mi prezent albo organizuje mi świetną kolację, to ja, broń Boże, nie mogę reagować tym samym i też dawać mu prezentów! Ja mam być po prostu wdzięczna, szczęśliwa, że sprawił mi radość, pozwolić mu się zdobywać i adorować. I leżeć i pachnieć?
Nie. Kochać! Bo musi pani pamiętać, że kobieta i mężczyzna myślą inaczej. Zupełnie inaczej - to nie jest żaden stereotyp! To nie jest legenda, że jesteśmy z innych planet. I mężczyzna zazwyczaj, chociaż to oczywiście zależy też od indywidualnych predyspozycji, nie zawsze wie do końca, jak okazywać czułość. On ma potrzeby - jasne, ale to my kobiety jesteśmy od tej emocjonalnej sfery. I niejeden mężczyzna uczy się od kobiety kochać. To znaczy: ona go tą swoją troską czy czułym dotykiem przystosowuje do uczuciowej sfery relacji. Ja nie chcę tutaj powiedzieć, że mężczyzna jest sierotką Marysią, że nie potrafi. Potrafi, ale nieco inaczej i wielu po latach przyznaje, że czułość kobiety otworzyła w nich pewne sfery, których wcześniej nie znali. Powtarzam pani: my przede wszystkim inaczej myślimy. I śmiech mnie bierze do bólu brzucha, kiedy sobie uświadamiam, na jakich dramatycznych różnicach jest zbudowany ten świat. Ale jednak jeszcze się nie zawalił.
Bo pracujemy. Nad komunikacją i nad byciem ze sobą przede wszystkim. Podam pani nasz przykład. Kazik, wtedy po tych pierogach, długo się nie odzywał. Nie przychodził po prostu, a zadzwonić wtedy nie było jak. Byłam przekonana, że się rozmyślił. Na pierwszym spotkaniu było świetnie, ale może po prostu postanowił się wycofać. Płakałam okropnie. Też bym płakała. A nawet jeśli nie płakała, to na pewno rozumiałabym to tak samo jak pani.
A widzi pani, tu niespodzianka. Jemu wcale nie o to chodziło! (śmiech) On po prostu, a przynajmniej tak tłumaczy mi teraz, był tak przejęty naszym spotkaniem, że po pierwsze długo zastanawiał się jak zaaranżować kolejne, żeby było oryginalnie - i dlatego się nie odezwał! Wpadłaby pani na to? Pani Dominiko, pięknie to wszystko brzmi. Kobieta z mężczyzną - inaczej myślący, Pani wyrozumiała, pan Kazik - wspaniałomyślny. Ale jak właściwie doszło do tego, że udało wam się te wszystkie szumy w komunikacji przetrwać?
Pracowaliśmy nad nimi, jak mówiłam, pracowaliśmy. Kiedy już uzgodniliśmy, że Kazik faktycznie jest mną zainteresowany i ja nim, postanowiliśmy, że chcemy się spotykać. Ja wtedy pracowałam w piekarni przy Solcu, a tam niedaleko była gazownia, do której Kazik się przeniósł, jak zrezygnował z pracy w straży. Mieliśmy do siebie rzut beretem, dziesięć minut drugi dosłownie. I niech pani sobie wyobrazi, że nie mieliśmy prawie czasu się widywać. To nie było łatwe, bo strasznie trudno jest z takiego życia samodzielnego, bogatego w pracę, zajęcia, zainteresowania, przestawić się na tryb, w którym mamy też siebie. Bo to zawsze, przysięgam - zawsze - oznacza jakieś wyrzeczenia. I jeżeli komuś się wydaje, że będzie inaczej, jest idealistą i błądzi, co oznacza, że pewnie mu się nie powiedzie.  Czyli podejście pozytywistyczne? Praca u podstaw?
Tak. Bo miłość to jest zawsze praca. I to taka trudna, jak w gazowni, z odpowiednim dociskaniem kurków. Zwłaszcza w momentach, w których czujecie, że ucieka wam powietrze. A uciekać na pewno będzie i niektórzy dużo tracą na tym, że nie są tych trudności świadomi."
http://kobieta.wp.pl/nekali-ja-tygodniami-zabila-sie-na-oczach-rodzicow-to-nie-byl-koniec-tragedii-6071316898473089a,"Nękali ją tygodniami. Zabiła się na oczach rodziców. To nie był koniec  tragedii Brandy Vela miała 18 lat. Zastrzeliła się na oczach rodziców po tym, jak przez kilka tygodni była prześladowana w sieci. Uporczywe nękanie nie skończyło się nawet po jej śmierci. „Wreszcie to zrobiłaś”, „wielka, tłusta krowa” – to tylko część wpisów, które pojawiły się na Facebooku po pogrzebie.  Mówili, że była lubiana w szkole. Niewiele osób zdawało sobie sprawę z tego, że Brandy była notorycznie nękana przez rówieśników. Amerykanka przez kilka ostatnich miesięcy dostawała wiadomości, w których krytykowano jej wygląd. Ktoś umieścił w sieci nawet jej numer telefonu z dopiskiem „oddam się za darmowy seks”. Założono jej fałszywy profil na portalu randkowym, zasypywano SMS-ami.  Kiedy rodzice dziewczyny zawiadomili policję, ta mogła jedynie polecić im, by nastolatce zmienili numer telefonu. Adresata wiadomości szukać nie zamierzali. Bliscy ostatecznie zwrócili się o pomoc do psychiatry, bo Brandy załamała się nerwowo. Nie reagowali policjanci, nie reagowała szkoła.  Na początku grudnia tego roku 18-latka popełniła samobójstwo. Zrobiła to na oczach rodziny. Wcześniej siostra znalazła ją w pokoju z pistoletem w rękach. Przestraszona pobiegła po rodziców. Brandy czekała, aż wejdą do jej pokoju, po czym strzeliła sobie w klatkę piersiową. Zostawiła im krótką wiadomość: „tak bardzo was kocham. Pamiętajcie o tym. Przepraszam za wszystko”.  Brandy pochowano 7 grudnia. Kilka dni temu ktoś na Facebooku otworzył stronę ku jej pamięci. Na początku wszyscy byli przekonani, że stronę prowadzi ktoś z rodziny, więc publikowali tam słowa wsparcia. Bardzo szybko kondolencje zastąpiły agresywne wpisy pod adresem zmarłej.  I tak rodzice mogli przeczytać, że ich zmarła córka była „wielką, tłustą krową”, że „to dobrze, że w końcu zmarła”. Wpisom towarzyszyły m.in. zdjęcia broni, figurek trzymających pistolet, są też zdjęcia świń z wklejonymi portretami nastolatki. Inny wpis - zdjęcie uśmiechniętej Brandy, ściągnięte z jej profilu i podpis: ""tak wyglądała moja twarz, kiedy zastrzeliłaś się na oczach swojej rodziny"". Brandy była ofiarą cyberbullingu nawet po śmierci. Ojciec dziewczyny dowiedział się o tym od przyjaciół. Sprawą zajęła się policja, ale autorów wpisów nie udało się jeszcze znaleźć. - Wciąż ją prześladują, ale jej już z nami nie ma, więc teraz to prześladowanie całej naszej rodziny – mówi w rozmowie z CNN Raul Vela, ojciec dziewczyny. On sam też był atakowany przez internautów. Czytał, że przecież powinien coś zrobić, żeby córka się nie zabiła.  Vela nie może zmienić tego, że jego córka nie żyje. Stara się więc przekonać polityków, by przemoc w sieci była skuteczniej karana, by oprawcy, jak ci, którzy zniszczyli jego córkę, nie byli anonimowi.  - Nie chcę nikogo winić i wskazywać palcem odpowiedzialnych. Chcę, żeby ci, którzy przechodzą przez to, co moja córka, wiedzieli, że walczę o zmianę przepisów. To straszne, że musi stać się taka tragedia, żeby ludzie zrozumieli, że potrzebne są nowe przepisy – mówi Vela i dodaje: kluczowe jest to, by w każdej jednostce był chociaż jeden policjant wyszkolony w zwalczaniu przestępczości w sieci.  Takie historie bez trudu można znaleźć także w Polsce. „Brudaska, wieśniara, sierota” – to najłagodniejsze określenia, które od dwóch lat słyszy na swój temat Ewa, uczennica czwartej klasy warszawskiej podstawówki. To szkoła z tzw. renomą i dobrą opinią. Rodzice wożą ją tu codziennie z obrzeży miasta, ale teraz rozważają zmianę placówki. Bo koleżanki nie dają Ewie żyć. Dziewczynka skarży się, że robią z niej złodziejkę za każdym razem, gdy któremuś z uczniów coś zginie. Wyśmiewają jej ubrania (rodzice Ewy są artystami i wszyscy w rodzinie ubierają się oryginalnie), zainteresowania (Ewa gra w szachy i na flecie), wygląd (tata Ewy jest Brazylijczykiem o ciemnej karnacji) nawet to, co je (jest uczulona na wiele produktów). Raz wyrzuciły jej na podłogę całą zawartość śniadaniówki. Cały dzień chodziła głodna. Apogeum jednak miało miejsce na szkolnym biwaku. Gdy Ewa brała prysznic, koleżanki zawołały chłopców i wpuściły ich do łazienki, żeby „mogli sobie popatrzeć”. Statystyki są bezlitosne. Według Raportu Norton Online Family wynika, że 79 proc. polskich dzieci miało negatywne doświadczenia w internecie. Tymczasem tylko 39 proc. polskich rodziców stosuje narzędzia kontroli rodzicielskiej na domowych komputerach. – Wystarczy spojrzeć na dowolną dyskusję albo komentarze na Facebooku czy innych forach. Ten hejt dotyczy nie tylko osób publicznych, lecz także po prostu młodych ludzi. Z naszych doświadczeń wynika, że takie komentarze potrafią być bardzo dotkliwe. I co ciekawe, często dotkliwsze są nie te bardzo wulgarne, niekulturalne, nieprzyzwoite wpisy, lecz te, które negatywnie oceniają wygląd oraz to, co młodzi ludzie prezentują w sieci i w jaki sposób prezentują się w internecie – mówi Łukasz Wojtasik, koordynator programu Dziecko w Sieci. Co więcej, ci, którzy doświadczyli przemocy w internecie, nieczęsto zawiadamiają o tym rodziców (39 proc. przypadków według badania ""Nastolatki wobec Internetu"" przeprowadzonego na zlecenie Rzecznika Praw Dziecka i Naukowej i Akademickiej Sieci Komputerowej). Statystyki policji mówią, że w polskich szkołach dochodzi rocznie do niemal 30 tysięcy przestępstw, z czego 4 tysiące dotyczą uszczerbków na zdrowiu, bójek i pobić. Co ciekawe, im starsze dzieci, tym skala problemu maleje – w szkołach średnich odsetek takich przypadków jest dużo mniejszy niż w podstawówkach i gimnazjach. Tę tendencję potwierdza raport przygotowany przez Instytut Badań Edukacyjnych. Pokazuje on, że o ile w gimnazjach problemem jest głównie tzw. cyberprzemoc, to do aktów bezpośredniej agresji najczęściej dochodzi w podstawówkach. Ponad połowa uczniów przyznała, że doświadczyła dokuczania, regularnie dręczonych jest 10 proc., a 2 proc. codziennie. 
Pierwsze pytanie, jakie stawiają rodzice ofiar, brzmi: „Gdzie był i co zrobił w tym momencie nauczyciel?”. Raport IBE wskazuje smutne fakty: Jedna trzecia nauczycieli uważa, że w ich klasie przemoc nie występuje, ale tylko co piąty uznaje, że jego wiedza i umiejętności w zakresie reagowania na ten problem są odpowiednie."
http://kobieta.wp.pl/nazywali-ja-chuda-szmata-teraz-zdobywa-korone-w-konkursie-miss-england-6109437735237249a,"Nazywali ją ""chudą szmatą”. Teraz zdobywa koronę w konkursie Miss England! Koledzy ze szkoły potrafią być wyjątkowo okrutni, a problem cyberprzemocy narasta z każdym rokiem. Przekonała się o tym Sian Healy, siedemnastolatka z Coventry w Anglii. Była gnębiona w sieci przez ludzi ze swojej klasy. Teraz zdobywa koronę Green Goddess w konkursie Miss England i opowiada o tym, jak uporała się ze swoimi oprawcami.  Sian Healy od zawsze interesowała się modą i marzyła o karierze modelki. Występowała w sesjach fotograficznych, które publikowała na swoich profilach w mediach społecznościowych. To nie podobało się jej koleżankom i kolegom ze szkoły, którzy często hackowali jej konta i wysyłali wiadomości z pogróżkami. - Dodałam kilka swoich zdjęć w internecie, żeby podnieść swoją samoocenę. Wydawały mi się naprawdę dobre, jednak na Twitterze zostałam zmieszana z błotem. Grupa dziewczyn nazywała mnie ""chudą jak patyk szmatą"" - mówi Sian.    Na samych słowach się nie kończyło. Podczas wyjścia do baru z przyjaciółmi, Sian została zaatakowana przez grupę anonimowych osób. - Po powrocie do domu dowiedziałam się, że atak został zorganizowany na Twitterze przez ludzi, którzy mnie wcześniej gnębili. To było straszne, poczułam, że jestem w pułapce - wyjaśnia nastolatka.  Dziewczyna była też oskarżana o upodabnianie się do znanej modelki i aktorki Cary Delevingne, przez co wiele osób groziło, że oszpecą ją, jeśli nie przestanie dodawać swoich zdjęć do sieci lub nie zaprzestanie wychodzenia z domu. To przelało czarę goryczy i Sian powiedziała o wszystkim swojej mamie, Claire Healy. Ta zaproponowała wizytę u psychologa, która znacząco pomogła Sian w walce z hejterami. To właśnie rozmowy ze specjalistami przekonały ją do startu w konkursie Miss England. Miał to być jej sposób na odzyskanie pewności siebie i samoakceptację, jednak występ finałowy zmienił się w coś znacznie większego. We współpracy z Pooling Partners in Meriden stworzyła sukienkę z drewnianych opiłków i resztek kory. Miała nawiązywać do przytyków, jakie w jej stronę rzucali ludzie na Twitterze. - Skoro jestem dla nich chudą jak patyk szmatą, to równie dobrze mogę być zwykłym patykiem - tłumaczy Sian.  Jej strój i historia za nim ukryta tak poruszyła publiczność i jury konkursu Miss England. Nastolatka co prawda nie wygrała, ale zdobyła wyróżnienie. Historia Sian skończyła się nadzwyczaj dobrze, jednak doskonale wiemy, że problem cyberprzemocy może doprowadzić do tragedii. W grudniu 2016 roku głośna była sprawa Brandy Veli, osiemnastolatki, która gnębiona przez rówieśników, zastrzeliła się na oczach swoich rodziców i siostry. Po jej pogrzebie w sieci pojawiły się komentarze typu ""Wreszcie to zrobiłaś!”, ""Ty gruba krowo”.  W Polsce również zdarzają się takie przypadki. W maju 2015 roku życie odebrał sobie czternastoletni Dominik, którego koledzy nazywali ""pedziem"". Powiesił się na sznurówkach, wcześniej zostawiając list pożegnalny, w którym opowiada o swoich traumatycznych przeżyciach.  Problem cyberprzemocy jest również często poruszanym tematem w filmach i serialach. W ciągu ostatniego tygodnia ogromną popularnością cieszy się serial ""13 powodów” wypuszczony przez Netflixa, za produkcję którego odpowiada idolka nastolatek Selena Gomez. Poruszony jest w nim problem nękania nastolatków przez ludzi z ich najbliższego otoczenia. Serial opowiada o młodej dziewczynie, Hannah, która postanawia podciąć sobie żyły, po tym, jak była dręczona przez równieśników ze szkoły."
http://kobieta.wp.pl/rekolekcje-w-czasie-lekcji-czy-po-szkole-6109414060726401a,"Rekolekcje – w czasie lekcji czy po szkole? Przeprowadzenie rekolekcji należy do obowiązków szkoły w trakcie godzin lekcyjnych. Czy lepsze byłoby organizowanie ich poza zajęciami szkolnymi? Dyskutują o tym Marcin Celiński, reprezentujący inicjatywę obywatelską ""Świecka szkoła"" i dziennikarz Krzysztof Skórzyński.  - To co dzieje się w tej chwili, czyli zbiórka pod szkołą i wymarsz do kościoła lub też zbiórka przed szkołą i rekolekcje w klasach szkolnych to zupełnie coś innego, niż my pamiętamy - mówi Marcin Celiński.  Rekolekcje w obecnym systemie organizowane są od 1992 r., kiedy weszło w życie rozporządzenie Ministra Edukacji Narodowej. Według niego uczniowie uczęszczający na naukę religii uzyskują trzy kolejne dni zwolnienia z zajęć szkolnych w celu odbycia rekolekcji wielkopostnych, jeśli religia lub wyznanie, do którego należą, nakłada na swoich członków tego rodzaju obowiązek. Pieczę nad uczniami w tym czasie zapewniają katecheci.  Jednak według Celińskiego nie wszystko jest jasne. Tym bardziej, że pozostała cześć uczniów, czyli ok. 20 proc. po prostu w tym czasie się nudzi, siedząc głównie w świetlicy.   - Wierzący ma prawo do trzech dni wolnych - tłumaczy Celiński. - Ale tam nigdzie nie jest zapisane, że to są trzy dni przerwania toku szkolnego, odwołania zajęć itd. Tam jest tylko powiedziane, że jeżeli jestem wierzący, przychodzę i mówię: chcę uczestniczyć w rekolekcjach. Mam usprawiedliwioną nieobecność. To jest pierwsza nieuczciwość. Druga rzecz: praktyka jest tego typu, że nie dość, że nie ma lekcji, to w ogóle nie ma żadnych zajęć, które mogłyby być jakkolwiek atrakcyjne. To, czy rekolekcje powinny odbywać w czasie, czy po zajęciach w szkole dzieli rodziców. Z różnych powodów.  -  Uważam, że gdyby były po godzinach szkolnych, czasem byłoby to z wartością dla dzieci, bo te uczestnictwo byłoby świadome - mówi Krzysztof Skórzyński. -  Ale czasem jest tak, jak np. w przypadku moim i mojej żony, nie możemy, nie mamy czasu, by po szkole to dziecko zaprowadzić na katechezę, na rekolekcje. Gdyby szkoła zapewniła ""wycieczkę"" po szkole na rekolekcje, ja bym nie miał nic przeciwko temu, żeby w ciągu dnia dziecko miało normalne lekcje."
http://kobieta.wp.pl/wstrzasajacy-material-w-sprawie-dla-reportera-elzbieta-jaworowicz-pochylila-sie-nad-cierpieniem-transplciowego-chlopaka-6109399266403969a,"Wstrząsający materiał w ""Sprawie dla reportera"". Elżbieta Jaworowicz pochyliła się nad cierpieniem transpłciowego chłopaka W czwartkowym programie Elżbieta Jaworowicz poruszyła kontrowersyjny temat. Swoją historię opowiedział Jakub, młody, transpłciowy mężczyzna zmuszany do prostytucji przez człowieka, którego kochał. Jaworowicz spełniła także jego marzenie... - Chłopiec cierpi katusze, bo wpadł w ręce złych ludzi, którzy chcą go wykorzystać i sprzedać za granicę. To jest naprawdę szokująca historia - zapowiedziała materiał Jaworowicz. Jakub Guział i jego przyjaciele opowiadają historię chłopaka, który nie tylko musi zmagać się z własną naturą, jak określiła to Jaworowicz, ""niejednoznaczną"", ale nie miał także szczęścia w miłości. Szukał jej w internecie, gdzie poznał mężczyznę z anonsu. Szczerze pokochał  nowego partnera i bezgranicznie mu ufał. - Był bardzo ciepły, bardzo elegancki, ja mogłem z nim wszędzie iść. Oczytany bardzo był - wspomina Jakub. Szybko okazało się jednak, że zamiary nowopoznanego mężczyzny nie są szlachetne. Pewnego razu pojechali razem do lasu. Tam partner Jakuba zorganizował gwałt na chłopaku. Później dawał jego numer innym osobom i oczekiwał, że będzie się prostytuował.  - Ja chciałem tylko z nim być, z nikim innym - mówi wzruszony Jakub. - W co on wdepnął? W mafię, co sprzedaje ludzi do burdelu, co tańczą na rurze, a jak się sprzeciwią, to łeb utną - komentuje matka Jakuba. Sprawcy wciąż czują się jednak bezkarni, a Jakub jest pełen strachu.  Równie wstrząsająca jest historia rodziny chłopaka. Jego ojciec znęcał się nad nim i jego matką przez lata. Chłopak od najmłodszych lat uciekał w świat dziewczęcych przebrań. - Jak bym mógł, to bym chciał wyglądać jak pani Werner - mówi. Elżbieta Jaworowicz postanowiła spełnić marzenie Jakuba, który zawsze chciał wyglądać jak piękna kobieta.  Internet żywo zareagował na wczorajszy program Elżbiety Jaworowicz. Internauci zdziwili się, że taki temat w ogóle został dopuszczony w Telewizji Polskiej, zarządzanej przez ludzi w służbie PiS. Jeden z  użytkowników twittera skomentował: ""Dla mnie ok! A dla PiS załamka?!"" Inny użytkownik skomentował rozmowy Jaworowicz z ekspertami w studiu na temat zmiany płci. Dziennikarka, poruszając ten ważny temat, uważała, by nie używać zbyt ostrych słów, co nie uszło uwadze internautów. Użytkownicy twittera byli bardzo zdziwieni wyborem tematu przez Elżbietę Jaworowicz. Mimo wszystko temat poruszył jednak internautów i sama Jaworowicz zyskała jeszcze większy szacunek za poruszenie trudnej kwestii transpłciowości na antenie TVP. Jakub nie godzi się na byciem wyśmiewanym i wykorzystywanym. Śledztwo wobec człowieka, który dał jego numer osobom, które zmuszały go do stosunków, zostało jednak umorzone ze względu na brak świadków przestępstwa."
http://kobieta.wp.pl/pierwsza-zasada-nie-pracuj-z-polakami-tak-wyglada-polska-emigracja-na-wyspach-6108009383446145a,"Pierwsza zasada: nie pracuj z Polakami. Tak wygląda polska emigracja na Wyspach? Jak wygląda życie młodych Polaków na emigracji? Iga Wołos miała 18 lat, gdy wyjechała pracować do Anglii. Uważała, że wszędzie lepiej niż w Polsce, bo tu dla takich jak ona nie ma perspektyw. - Praca z Polakami za granicą to szkoła życia - opowiada.  Dlaczego Anglia? - Dużo znajomych tam wyjeżdżało i sobie radzili, nawet jeżeli byli największymi nieudacznikami życiowymi w Polsce. Oczywiście chciałybyśmy polecieć do Hiszpanii, niestety szkoła nas do tego nie przygotowała, nigdy nie uczyłyśmy się hiszpańskiego - pisze Wołos w swojej świeżo wydanej książce „Dziewczyny na emigracji, czyli Liverpool bez cenzury”, w której opowiada o tym, jak żyje się młodym Polakom na Wyspach.  Ona sama wyjechała z kraju, a dokładnie z niewielkiego Stąporkowa, tuż po maturze. Do Liverpoolu przyjechała razem z przyjaciółką. Jak przyznaje, chciała zobaczyć kawałek świata, poznać innych ludzi. Inna sprawa to zarobki. Wiedziała od początku, że w Anglii zarobi znacznie więcej niż w Polsce. Początki łatwe nie były. Od szwagierki usłyszała, że najważniejsza zasada to unikać Polaków w pracy.  Agencje pracy roiły się od emigrantów, więc o jakieś płatne zajęcie trzeba było się nieźle postarać. Iga w książce opowiada o pracy w ośrodku dla seniorów, w fabryce czekolady, alkoholi, restauracji sushi, w hotelu. W większości tych miejsc Polacy słynęli ze śrubowania normy.  - Josh nie lubił Polaków i miał alergię na język polski. W ogóle tego nie ukrywał, miał ku temu jakieś swoje powody - opowiada Wołos o koledze, z którym pracowała z fabryce alkoholi. - Uważa między innymi, że Polacy niepotrzebnie lawinowo uderzyli Anglię, zabierając wielu Brytyjczykom pracę i wprowadzając złe mechanizmy, takie jak praca za najniższą stawkę czy śrubowanie normy. Reakcja łańcuchowa następowała szybko: Anglik nie chciał pracować za niższą stawkę i wyrabiać zwiększonej normy, na co bez problemu, wręcz z ucałowaniem ręki zgadzali się Polacy. Wtedy zezłoszczeni i sfrustrowani Anglicy rezygnowali z miejsca pracy lub też byli zwalniani, ponieważ Polak był przecież dwa razy bardziej wydajny.  Obraz Polonii na Wyspach nie wygląda najlepiej we wspomnieniach Wołos. Warto jednak zaznaczyć, że to tylko jedna z wielu relacji na temat życia w Wielkiej Brytanii. Każdy przecież jedzie tam z innego powodu. Ona sama zaznacza, że podłe byłoby wrzucanie wszystkich do jednego wora.   - Ze względu na nasz wiek oraz naiwność, która z tym wiekiem szła w parze, na początku zwyczajnie lubiłyśmy wszystkich i do wszystkich odnosiłyśmy się z wielkim zaufaniem. Z czasem, z każdym mijającym miesiącem, przekonywałyśmy się, że nie tylko nie mamy do czynienia z przyjaciółmi, oprócz paru wyjątków, ale wręcz mamy do czynienia z wilkami, z ludźmi przesyconymi zazdrością, podłymi plotkarzami, fantastami, ale i ostatnimi niedouczonymi burakami, którzy w Polsce nie dostaliby pracy nawet w sklepowym magazynie - opisuje.  Wołos wyróżnia grup emigrantów. Są więc: „karierowicze, a po osiedlowemu konfidenci”.  - Wśród nich często znajdowali się Brytyjczycy. Jednego dnia zaprasza cię na imprezę, drugiego idzie na skargę, bo widzi, jak formujesz kulkę ryżu i rzucasz nią w notorycznego podrywacza. Jednak ten typ najczęściej występował wśród naszych rodaków, zwłaszcza tych, którzy czuli się „na stanowisku”, ponieważ startowali na stanowisko menadżera lub jego zastępcy. A wiadomo, że słoma z butów wychodzi właśnie wtedy, kiedy buraka dopuszcza się do rządzenia ludźmi lub, co gorsza, daje mu się nadzieję na rządzenie ludźmi - opisuje.  Są też „złamane serca, czyli broken hearts”. Życie Polaka na tułaczce w dzisiejszym świecie często zmusza do rozstań z rodziną lub chociaż z drugą połową. Wołos przytacza historię pana Zbyszka. Ma 40 lat. W Anglii gotował w restauracjach, w Polsce czekała na niego żona i dwójka nastoletnich dzieci. Wszystko co zarobił, wysyłał do rodziny. Budował w Polsce dom - do czasu, gdy poznał inną kobietę na Wyspach i to z nią chciał spędzić resztę życia.  Jest i „inteligencja na wyjeździe, czyli magistry na zmywaku”.  - W niektórych środowiskach w Polsce panuje jakże błędne przekonanie o tym, że za granicę wyjeżdżają „nieudacznicy”, „niedojdy życiowe”, a nawet ludzie bez szkoły. Całkowicie temu zaprzeczam. Myślę nawet, że jest trochę na odwrót. „Nieudacznicy” i „niedojdy życiowe” zostali w kraju, godząc się na jedne z najgorszych w Europie warunków bytowych, jakie oferuje nam Polska. Wiadomo, że nie dotyczy to każdego. Od każdej bowiem reguły są wyjątki. W restauracji, w której pracowała, na czterdziestu pracowników co najmniej połowa miała ukończone studia z tytułem magistra.  - Przy moich polskich zarobkach nigdy nie wyprowadziłabym się od rodziców - tłumaczy jedna z dziewczyn. - A tutaj lepię sushi, ale wiecie co? Wolę być nawet sprzątaczką na Wyspach, którą stać na wakacje w ciepłych krajach dwa razy w roku, niż być panią magister w Polsce, która zapieprza i nic z tego nie ma. Zbyszek: Polska to kraj magistrów ledwo wiążących koniec z końcem. Oczywiście nie dotyczy to każdego. Ale uważam, że większości. Zarobki ludzi wykształconych są śmieszne. Ja namawiam moje dzieci, żeby tam nie studiowały. Niech uczą się angielskiego i przyjeżdżają na studia tutaj. Są też ci „zwyczajni, czyli szukający lepszego jutra”.  - Takich „normalnych” ludzi od razu było widać - znaleźli się na Wyspach w konkretnym, zarobkowym celu. Planowali zostać tam rok, dwa, może tylko parę miesięcy. W Polsce często zostawiali rodziny, ale nie odbijała im woda sodowa, kiedy nagle okazywało się, że za tydzień pracy w Anglii mogą mieć więcej niż za miesiąc pracy w kraju nad Wisłą. Nie imprezowali z nowo poznanymi osobami, nie udzielali się towarzysko, nie mieszali się do rozmów w pracy. Byli bezbarwni i niewidzialni, myślami gdzieś daleko. Pracowali w określonym celu, aby polepszyć sobie byt w Polsce lub spełnić jakieś swoje marzenia. Nie obnosili się z polskością, byli spokojni, bezkonfliktowi, jakby chcieli zostać w ogóle niezauważeni i jakby marzyli, by ktokolwiek zapomniał, że w ogóle tu byli - wspomina Wołos.  Zdarzają się też przypadki ekstremalne. - Polacy często korzystają z tego, że narkotyki i wódka są tanie. Ćpają, upijają się, staczają na dno, zamiast jakoś skorzystać z tego, że są w „lepszym świecie” i zacząć się trochę rozwijać. Irytujące było również powszechne „robienie wsi” w sklepach, czyli wypowiadane zbyt głośno słowa na „k”. Po tym oczywiście można poznać Polaków, a ja się wtedy paliłam ze wstydu. Poza tym po pijaku włączała się im klasyczna „nieśmiertelność” i zaczepianie ludzi innych nacji na ulicy, żeby pokazać: „jestem z Polski, jestem twardzielem, jestem kibolem”. Naprawdę cała sterta żenujących obrazków. Tego typu Polacy nie mogli więc zostawiać po sobie dobrego wrażenia! Niestety, niektórych metek odpiąć się nie da - czytamy.  Gdyby zostać przy takim obrazie Polonii w Wielkiej Brytanii, byłoby to spore nadużycie. Polscy emigranci coraz częściej szukają za granicą szans na rozwój zawodowy, a nie tylko wyższej płacy i wiecznych awantur. Coraz częściej emigrują też osoby wykształcone i z doświadczeniem, mają dobrze płatną pracę. - W ostatnich latach mamy do czynienia ze zmianą profilu emigrujących osób z Polski. Coraz więcej jest takich Polaków, którzy decydują się na wyjazd, mimo że mają pracę w Polsce. To jest dość duża zmiana - podkreśla Karolina Grot, ekspertka Instytutu Spraw Publicznych. W pierwszych latach członkostwa w UE wśród emigrantów dominowali ludzie, którzy w Polsce nie mogli znaleźć pracy w ogóle lub musieli pracować poza zawodem. Emigrację wiązali z szansą na szybki zarobek, który pozwalał albo na zaoszczędzenie środków, albo na wysyłanie ich do pozostawionej w kraju rodziny. I części z tych Polaków nie przeszkadzały złe warunki życia na Wyspach czy śrubowanie normy. Przyjechali przecież na chwilę, zaraz mieli wracać. Tylko że ta chwila ciągnęła się i ciągnęła.  - Młodzi ludzie żyjący na obczyźnie to najczęściej ludzie ambitni, operatywni i otwarci na świat. Patrzą na codzienność z większym dystansem, a otwartość na innych to cecha, dzięki której potrafią lepiej dotrzeć do różnych ludzi i łatwiej się z nimi komunikować - oceniają Agnieszka Major, Wojciech Tuczyński i Bartek Wasiewski w badaniu „Nowa emigracja, jej potrzeby i oczekiwania na przykładzie Wielkiej Brytanii”. - Powodów, dla których Polacy rozpoczynają swoją przygodę z emigracją, jest dużo. Dla wielu początek stanowi wyjazd na studiach. Tego typu decyzja związana z chęcią zdobycia międzynarodowego wykształcenia często łączy się z dłuższym pobytem za granicą w celu poparcia zdobytej wiedzy praktyką. Część z takich ludzi nie wraca już do kraju. Inni młodzi Polacy wyjeżdżają za granicę żeby ""nauczyć się świata"", zdobyć doświadczenie życiowe i rozszerzyć horyzonty, co w dobie globalizacji jest bardzo rozsądnym podejściem.  Zaznaczają, że jak każda grupa społeczna, nowa emigracja nie jest jednolita. Badacze wyróżniają m.in. bociany, czyli migantów sezonowych (ok. 20 proc.) To głównie studenci korzystający z letniego czasu wolnego w celu wyjazdu zarobkowego za granicę często połączonego z nauką języka. Z kolei chomiki, to ci emigranci, którzy zbierają oszczędności, by zrealizować jakiś konkretny cel w Polsce, np. kupić mieszkanie.  Pierwszy podstawowy mit, z którym spotkała się Iga? Pieniądze w Anglii rosną na drzewach. - Otóż nie rosną. Za taki obraz Polaków jesteśmy sami sobie winni. Większość naszych rodaków, których znam, wynajmuje pokoje w dzielnicach, w których strach wyjść po zmierzchu na dwór, a same cztery kąty pozostawiają wiele do życzenia, jeśli chodzi o ogólną kondycję (grzyb na ścianach, brud, smród, a nawet szczury). Mieszkając jednak w takich warunkach, ludzie są w stanie odkładać pieniądze, bo za taką mizerię płacą niewiele - opowiada i dodaje: „natomiast Polacy pracujący w Anglii i chcący żyć na poziomie, jeść przyzwoicie i mieszkać ładnie, ciężko na to wszystko muszą harować. Wynajmują flaty za sporą część ich wypłat, jedzenia też nikt nam nie daje za darmo. Za prąd, wywóz śmieci, czy nawet TV licence też niestety musimy sobie sami płacić. Benefity są, ale na nie trzeba czekać i nie da się wyżyć tylko z nich. Co, zdziwieni?”. W 2015 roku policzono, jak wielu Polaków mieszka dziś na Wyspach. Wyszedł rekordowy wynik - 916 tys. osób, czyli o 63 tys. więcej niż rok wcześniej (dane brytyjskiego urzędu statystycznego). 108 tys. młodych Polaków urodziło się już na emigracji. Brexit i zmiany na rynku pracy spowodowały, że wielu z nich pragnie wrócić.  - Co jest takiego w życiu na obczyźnie, że prędzej czy później zaczyna się tęsknić za swoim, nawet możliwie najgorszym krajem? - pyta ironicznie Wołos w swojej książce. - Nawet nie do rodziny, bo to przecież oczywiste. Nawet nie do pierogów czy bigosu, bo to przecież nie każdy lubi. Najczęściej zaczyna się tęsknić za jakimiś bzdetami, szczegółami. Za możliwością napicia się piwa z przyjacielem w plenerze. Za klimatem zwykłego, polskiego blokowiska. Za radością wypisaną na twarzach rodziców, którzy właśnie wrócili z lasu, prezentując piękne okazy grzybów. To wszystko zaczyna się w pewnym momencie wydawać tak odległe, a jednocześnie bezcenne. Możliwość życia na wyższym poziomie nie jest w stanie zrekompensować braku tych drobiazgów, które wykreowały nasze życie."
http://kobieta.wp.pl/kobietynieznajagranic-12-lat-temu-wiele-osob-wyjezdzalo-do-anglii-jak-zmienilo-sie-ich-zycie-6109228622481537a,"#KobietyNieZnająGranic: 12 lat temu wiele osób wyjeżdżało do Anglii. Jak zmieniło się ich życie? - Nigdy nie wstydziłam się przyznać do tego, jak zaczynałam - opowiada Magda Gasztych. 12 lat temu wyemigrowała z Polski do Wielkiej Brytanii. Pracowała na zmywaku, zahaczyła też o palarnię zdjęć rentgenowskich, produkcję alarmów przeciwpożarowych i magazyn kosmetyków. Dziś pracuje w międzynarodowej korporacji. Nam opowiada, jak z jej perspektywy zmieniło się życie na Wyspach.  Magda Drozdek, Wirtualna Polska: Pytanie klasyczne. Jak to się stało, że trafiłaś do Anglii?Magdalena Gasztych: Zabawne, że o to pytasz, bo nie dalej jak wczoraj rozmawiałam o tym z moją fryzjerką. Dla niej niepojęte było, że 22-letnia wówczas dziewczyna wsiada w autobus, który ma ją zabrać do obcego kraju. Nie zna kultury, obyczajów, a po angielsku mówi bardzo mało. Wiesz, dwanaście lat temu wiele osób wyjeżdżało do Anglii. Dziś, kiedy rozmawiam z ludźmi w Polsce, to prawie każdy ma w rodzinie kogoś, kto wyemigrował. Ja sama nie potrafię dokładnie wskazać momentu, w którym postanowiłam spakować walizkę. Zawsze gdzieś mnie ciągnęło. Londyn wydawał się miejscem idealnym - niezbyt daleko, wjazd bez wizy i pozwoleń, więc nie groziła deportacja. Skończyłam szkołę i chyba przez chwilę nie miałam większego pomysłu na siebie. I tak sobie ten wyjazd wymyśliłam. Niby na trzy miesiące, ale bilet (który zresztą trzymam w szufladzie do dzisiaj) był tylko w jedną stronę. Wytupany nóżką, wyproszony od rodziców, wypłakany niemal, bo oni na ten mój wyjazd, wcale tak chętnie się nie zgadzali. Z perspektywy czasu myślę, że miałam więcej szczęścia niż rozumu przyjeżdżając tutaj. Plan był prosty - nauczę się języka, poznam nowych ludzi, zobaczę, co to znaczy ciężko pracować i czas pokaże. Coś na zasadzie: ""pojadę, pożyję i wrócę"". Jesteś emigrantką z wyboru czy tak się życie potoczyło, że do Polski nie chcesz wracać?
Na pewno nikt mnie do wyjazdu nie zmuszał. Nie musiałam też wyjeżdżać ze względu na sytuację finansową. Miałam wsparcie rodziców i mogłam dokończyć studia i wtedy ewentualnie zdecydować, co robić dalej. Na Wyspach poznałam wielu ludzi, dla których wyjazd był nieprzyjemną koniecznością. Kiedy słuchałam ich historii, byłam wdzięczna, że to nie są moje powody i moja rzeczywistość.  Jak wyglądała emigracja te kilka ładnych lat temu? Trochę się pewnie to zmieniło. Powody, dla których ludzie opuszczają Polskę dla Wielkiej Brytanii, nastawienie do Polaków…
Przede wszystkim nie tak łatwo było spotkać Polaka na ulicy. Nieczęsto też słyszało się język polski. Nie było też tak dużo polskich sklepów, a żeby skorzystać z internetu, większość z nas musiała się udać do biblioteki. Pamiętam też, że do rodziców dzwoniłam tylko w weekendy, bo wtedy mieliśmy darmowe minuty do Polski. Było inaczej, ale też prościej, bo człowiek wiele nie oczekiwał. Nie było też większych zobowiązań, kredytów. Praca raz była, raz nie, ale jakoś nikt się tym specjalnie nie przejmował. Żyliśmy z dnia na dzień, niespecjalnie myśląc o tym, co będzie za tydzień, czy dwa. Kiedy kogoś zwolniono z pracy, to poszedł do innej agencji i na drugi dzień pracował już w innym miejscu. Największym problemem była chyba słaba znajomość języka, więc do agencji pracy chodziliśmy zazwyczaj grupami. Na pierwszy ogień szedł ten, kto język znał najlepiej. Reszta po cichu liczyła na to, że nikt im nie zada trudnego pytania. Pamiętam też, że od czasu do czasu w fabryce, w której pakowałam owoce, „wyłapywano” kilka osób i sprawdzano ich znajomość angielskiego. Wyobraź sobie, że stoisz na środku wielkiej hali i dukasz coś w obcym języku, modląc się w duchu, żeby nie wywalono cię z pracy. To wspomnienie wywołuje u mnie teraz mieszane uczucia, bo z jednej strony każdy ten język powinien chociaż trochę znać, a z drugiej strony rodził się w nas taki bunt i refleksja, że w Polsce przez coś takiego byśmy nie musieli przechodzić.  Tęskniłaś za domem? 
Jasne, to była taka mieszanka ekscytacji, tego co nowe ze strachem i ogromną tęsknotą za rodziną i krajem. Do tego nauka języka, wyczuwanie gruntu, poznawanie nowej kultury. Pierwsze przyjaźnie, które przetrwały do dziś, życie od soboty do soboty, rozmowy o Polsce. Najbardziej uświadomiłam to sobie, kiedy zmęczona wracałam w nocy z restauracji i dostałam SMS-a, że właśnie urodził się mój pierwszy chrześniak. Szłam ulicą i płakałam. Czym się zajmowałaś w Anglii?
Różnymi rzeczami, naprawdę. I wbrew pozorom lubię do tych wspomnień wracać, bo chociaż praca bywała naprawdę ciężka, to jednak człowiek jakby mniej do szczęścia potrzebował. Nigdy nie wstydziłam się przyznać do tego, jak zaczynałam. Przyjechałam na Wyspy do znajomych, którzy bardzo mi pomogli. Zapewnili wikt i opierunek, załatwili pracę i prowadzili za rączkę. W niedzielę przyjechałam, a w poniedziałek rano stałam już przed szefem kuchni we włoskiej restauracji. Na jego pytanie, czy mówię po angielsku, odpowiedziałam: ""A little bit"". W rzeczywistości mój angielski był na żenującym poziomie. Praca była na kilka godzin dziennie, podczas których próbowałam sklecić zdania po angielsku. Wśród nich były takie perełki, jak: ""I search new flat"" albo: ""I want see Big Ben"". Skąd mi wtedy Big Ben przyszedł do głowy ciężko powiedzieć, ale najwyraźniej już wtedy łapałam, że w tym kraju nie znosi się ciszy i lepiej gadać bzdury niż milczeć. Oprócz zmywania garów, byłam też dziewczyną do pomocy, czyli: przynieś, podaj, pozamiataj. Inna sprawa, że nie zawsze rozumiałam, co miałam przynieść. Po restauracji była pakowalnia owoców - bardzo nudne zajęcie. Osiem godzin w jednej pozycji, zimno i niekończące się pomarańcze. Po drodze zahaczyłam jeszcze o palarnię zdjęć rentgenowskich, produkcję alarmów przeciwpożarowych i pakowanie kosmetyków. Obecnie pracuję dla międzynarodowej korporacji jako project manager, a w wolnym czasie tworzę polskie radio na Wyspach, piszę felietony dla polskiego magazynu i prowadzę bloga .  Wszystkim dziewczynom, które przepytywałam już w cyklu, zadawałam pytanie o to, co najbardziej zdziwiło ich w tym ""nowym kraju"". To co zaskoczyło ciebie na Wyspach?
To, że nie ma wiecznej mgły, było takim pierwszym i trochę śmiesznym zaskoczeniem. No i to wcale nie jest tak, że Anglia jest ciągle w deszczu. I ludzie byli mili. Kolejnym zaskoczeniem było spotkanie wielu kultur. Nie oszukujmy się, nie pochodzę z metropolii, a i sama Polska nie była wtedy państwem o wielu kulturach. Dlatego obecność ludzi z części świata zupełnie mnie odurzyła. Chłonęłam informacje jak gąbka, wypytując o wszystko. Przy wybieraniu owoców, których liczba była niemal nieskończona, na przerwach na herbatę, albo na spotkaniach przy piwie uczyłam się bollywodzkiego tańca. Krany na ciepłą i zimną wodę. Wszechobecne zasady BHP. Na wszystko trzeba mieć trening. Nożyczki? Dostaniesz, owszem, ale najpierw musisz papiery podpisać, że wiesz, jak się nimi posługiwać. I gdybyś się skaleczyła, to rabanu nie podniesiesz, tylko bierzesz na siebie odpowiedzialność. A potem stos papierów podpisać trzeba. Jak już plaster naklejony to jeszcze kilka razy pytanie padnie, czy dobrze się czujesz, czy do domu pójść nie chcesz przypadkiem. Cały czas o skaleczeniu mówię, żeby wątpliwości nie było. I człowiek powoli się przyzwyczaja. Na twoim blogu znalazłam taki cytat: ""Czy emigracja jest kobietą? Jeśli tak, to jaką? Kowalką własnego losu? Żoną przy mężu? Opiekunką? Ofiarą? Matką Polką na odległość?"". Jak ty byś odpowiedziała na te pytania?
Wyobraź sobie, że nagle wysiadasz w świecie, którego nie znasz, do którego nie jesteś przyzwyczajona. Nie znasz języka, zwyczajów, kultury. Miejsce, w którym nagle wylądowałaś, jest jak czysta kartka, którą zapełnisz swoimi doświadczeniami. Nie wiesz, kogo przyjdzie ci spotkać, ani z kim właśnie pożegnałaś się na zawsze. Dlatego właśnie emigracja to słodko-gorzkie doświadczenie. Zazdroszczę ludziom, którzy potrafią powiedzieć, że zostają tu na zawsze, że się przyzwyczaili, a w Polsce brak pracy, więc i wracać nie ma po co. A potem jadę do tej Polski, widzę znajomych, rodzinę, przyjaciół. Ludzie się wspierają, dziadkowie na wyciągnięcie ręki. Ludzie chwile kolekcjonują. Nie funty.
Emigrant nie ma lekko. Emigrantka też nie. Kiedy patrzę na kobiety emigrantki, widzę strażniczki domowego ogniska, czekające na swoich mężów z ciepłym obiadem. Tak rzadko innym niż polski. Ale widzę też takie kobiety, które pędzą na oślep, rzucają się w wir pracy. Emigracja jest kobietą. Silną. Nierzadko dźwigającą na plecach ciężar, o którym nie mówi.  A Matką Polką byś się nazwała czy raczej Matką Brytyjką?
Trudno mi siebie samą ocenić i jednoznacznie odpowiedzieć na to pytanie. Na pewno mam dużo polskich wartości, które chciałabym przekazać mojej córce i którymi często się kieruję. Szanuję też polskie tradycje, ale nie bronię się ani przed tymi brytyjskimi ani przed słowackimi. Czasem śmiejemy się w domu, że tworzymy rodzinę wielonarodowościową, bo każdy z nas ma inny paszport. Ale czerpiemy też z trzech różnych kultur i myślę, że to jest fajne. Nie myślałaś o tym, by wrócić do Polski i tu zamieszkać już na stałe z rodziną?
Myślę o tym zawsze wtedy, kiedy wsiadam do samolotu lecącego do Londynu. Mówi się, że do pięciu lat na emigracji, powinniśmy podjąć decyzję o tym, co dalej. I ja tej decyzji długo podjąć nie potrafiłam. Myślę, że wiłam się między jednym a drugim. Między tęsknotą za tym, co zostawiłam w Polsce, a wygodnym życiem na Wyspach. Wracałam z różnych miejsc i ciągle nie czułam, że tu jest mój dom. Zawsze uparcie mówiłam, że dom jest w Polsce. Zawsze. Ale pogodziłam się z tym, że już zawsze będę myślała, że wakacje w Polsce trwają zbyt krótko. Zawsze będę tęskniła, przy pożegnaniach już zawsze będę płakała. Chciałabym wierzyć, że wybrałam swoją drogę i pogodziłam się ze wszystkimi konsekwencjami. Ale nigdy nie przestałam za Polską tęsknić. Jestem przekonana, że skoro raz potrafiłam spakować walizkę i wyjechać w nieznane, to wyjazd do Polski nie powinien być trudny. A jak z dystansu wygląda dziś Polska?
Mam czasem wrażenie, że z moją Polską jest trochę tak jak z pierwszą miłością. Wiesz, różowe okulary. Nie widzę wad, a jeśli już się gdzieś jakieś się pojawiają, to szybko je ignoruję i nie zwracam na nie uwagi. Polska to dla mnie przede wszystkim coś najcenniejszego - rodzina. To przyjaciele, z którymi, mimo upływu lat, ciągle się widuję i mamy sobie wiele do powiedzenia. To mój ojczysty język, który uwielbiam. To świadomość, której nikt nie może mi odebrać. Świadomość bycia u siebie, chociaż po tylu latach w innym kraju to wcale nie musi być takie oczywiste. Mam ogromny sentyment do Polski. Lubię tam każdą porę roku, piękne, rodzinne święta i to, że Polacy nie zamykają się w swoich czterech ścianach. Że ludzie chcą sobie pomagać, że nie umawiają się na głupią kawę miesiąc z wyprzedzeniem, i że życie płynie jakoś spokojniej. Gdybym mogła tak sobie połączyć te moje dwa światy, byłabym najszczęśliwszą kobietą na świecie. Publikowaliśmy ostatnio wspomnienia jednej z Polek, która jako nastolatka wyjechała do Liverpoolu do pracy. Opowiadała, że pierwszą zasadą, jaką przekazali jej znajomi na miejscu, było „trzymaj się z dala od Polaków”, że Polacy Polaków na Wyspach nie lubią. Jak to wygląda z twojej perspektywy? O Polonii w Wielkiej Brytanii narosło już mnóstwo stereotypów. 
Mówi się też, że jeśli Polak na emigracji ci nie zaszkodził, to już ci pomógł. Mnie osobiście nigdy nie spotkała jakaś większa krzywda ze strony rodaka, a nawet jeśli, to chyba o tym zapomniałam. Życie emigranta bywa ciężkie, szczególnie na początku. Trzeba się więcej starać, uczyć języka i przede wszystkim pogodzić z faktem, że skoro już zdecydowaliśmy się na wyjazd, to musimy ten kraj brać takim, jaki jest. 
O Polakach nie zawsze mówi się dobrze. W opinii niektórych nacji jesteśmy narodem, który lubi oszukiwać, narzekać, a część z nas podobno nie miałaby problemu, żeby wbić swojemu rodakowi nóż w plecy. Powiedziano mi kiedyś, że jako naród potrafimy być bardzo zamknięci na inne kultury, i że jesteśmy (niestety) rasistami. W tym ostatnim stwierdzeniu jest trochę prawdy, bo nie raz będąc już tutaj, spotkałam się z dosyć jednoznacznym podejściem Polaków do obcokrajowców, zwłaszcza do tych o innym kolorze skóry. Martwi to tym bardziej, że na Wyspach jesteśmy, tak jak inne nacje, tylko gośćmi. Zresztą, ocenianie kogoś przez wzgląd na kolor skóry jest słabe. Sama więc widzisz, że opinie o naszych rodakach krążą różne. Mam wśród przyjaciół Polaków i wiem, że mogłabym zadzwonić do nich w środku nocy, gdyby zaistniała taka potrzeba. I jestem bardziej niż pewna, że by odebrali. Z drugiej strony znam ludzi, którzy głośno mówią, że to od Polaków dostali najwięcej wsparcia i pomocy w trudnych chwilach. Polacy mają też niewątpliwie opinię bardzo dobrych fachowców. Kilku moich znajomych zatrudnia Polaków do remontów i zgodnie twierdzą, że nie ma lepszego fachowca od Polaka. Mówią, że Polak jest konkretny i jak ma coś zrobić, to zrobi to szybko i dokładnie bez dziesięciu przerw na herbatę, jak to podobno robią Anglicy. Lubisz Brytyjczyków?
Lubię za ich specyficzne poczucie humoru i sarkazm. Wielu rzeczy nie powiedzą wprost, bo uważają, że mówienie prawdy w oczy może zranić drugiego człowieka. Za to jeśli chodzi o sarkazm, ich granice znacznie się przesuwają. Można to akceptować albo i nie, ale zrozumienie tego może nam znacznie ułatwić obcowanie z tym narodem. Poza tym - są grzeczni. I wiem, że wielu ludzi teraz mogłoby mi zarzucić, że ta ich uprzejmość jest sztuczna, ale ja powiedziałabym, że jest po prostu wyuczona. I wolę taką niż wieczne niezadowolenie. Jak z twojej perspektywy wygląda sytuacja Polaków po ogłoszeniu Brexitu?
Tak się złożyło, że kiedy Brytyjczycy głosowali, ja byłam na wakacjach Polsce. Wielu moich znajomych nie wierzyło, że do Brexitu w ogóle dojdzie, więc siłą rzeczy nikt z nas się tym nie przejmował. Dopiero jak usłyszeliśmy wyniki i Brexit stał się nagle bardzo realny, zaczęłam się zastanawiać nad tym, co będzie dalej. Kilka dni po referendum wsiedliśmy do samolotu do Londynu i... nic się nie zmieniło. Wszystko odbywało się tak jak wcześniej. Nikt nie pytał skąd i po co przyleciałam ani na jak długo. Myślę, że zmiany, jakie będą zachodzić po Brexicie, są póki co tylko w naszej świadomości. Wszystkie obawy związane z wyjściem Wielkiej Brytanii z Unii Europejskiej, ewentualne konsekwencje tej decyzji, jeszcze w ten kraj nie uderzyły. Ja wierzę i może zakrawa to na naiwność, że każdy, kto uczciwie pracuje i żyje, nie powinien się niczego obawiać. A jak jest naprawdę? Oczywiście, że wielu z nas się boi. Nie sądzę, żeby nagle 800 tys. Polaków zaczęło pakować swoje walizki i masowo wracać do Polski, ale wielu na pewno zastanawia się nad swoją przyszłością na Wyspach. Niektórzy boją się, że będą zmuszeni do powrotu do Polski, a przecież do Anglii przyjechali po lepsze życie. Inni zarzekają się, że w takiej sytuacji będą się starać o brytyjskie obywatelstwo. Jeszcze inni boją się, że nasilą się ataki na tle rasowym. Ja uważam, że takie ataki zdarzały się już dawno - niestety ich prowodyrzy stali się odważniejsi. I to jest chyba moja największa obawa. Nikt nie chce się czuć jak obywatel drugiej kategorii."
http://kobieta.wp.pl/stracila-meza-w-zamachu-dzis-mowi-nie-czuje-nienawisci-6109173348862081a,"Straciła męża w zamachu. Dziś mówi: nie czuję nienawiści  Po czymś takim wiele osób by się załamało. Trudno opisać, co musi dziś czuć Melissa Payne Cochran, która w zamachu w Londynie straciła męża. Do Wielkiej Brytanii przyjechali, by uczcić 25. rocznicę ślubu. Po tym, jak napastnik wjechał w ludzi na Moście Westminsterskim, ona trafiła do szpitala z ciężkimi obrażeniami. Jego nie udało się uratować.  W środę w Opactwie Westminsterskim odprawiono nabożeństwo w intencji tych, którzy zginęli 22 marca w ataku terrorystycznym. Przypomnijmy, napastnik wjechał samochodem w grupę ludzi, potem próbował dostać się na teren parlamentu. We mszy udział wzięła książęca para, a także książę Harry.  Rodziny poszkodowanych, politycy, lekarze, pielęgniarki, kapłani, ambasadorowie - ponad 1,8 tys. osób zapaliło świeczki jako symbol tego, że światło zawsze pokona ciemność. Wśród zebranych była także Melissa Payne Cochran - Amerykanka, która w zamachu straciła męża.  - Uśmiechała się, gdy przyjechała do opactwa. Siedziała na wózku. Nogę ma wciąż usztywnioną, żebra jeszcze się zrastają - relacjonuje brytyjski „Guardian”.  22 marca Melissa razem z mężem świętowała rocznicę ślubu. Spacerowali po Londynie, by trafić ostatecznie pod siedzibę parlamentu. Wtedy nastąpił atak. Mąż Melissy, Kurt Cochran, zginął na miejscu. Donald Trump pisał kilka godzin później: Będzie go nam wszystkim brakować.  Kilka dni później znajomi kobiety rozpoczęli zbiórkę pieniędzy dla niej i jej dzieci. Na jednym z portali udało się uzbierać ponad 75 tys. funtów. Melissa wyszła ze szpitala i udzieliła pierwszego wywiadu. Jej słowa poruszyły nie tylko Brytyjczyków.  - Kurt to prawdopodobnie najlepszy mężczyzna, jakiego spotkałam. Był słodki i uprzejmy i jestem ogromnie z niego dumna. Jestem bardzo szczęśliwa, że świat teraz wie, jakim był wspaniałym mężczyzną - powiedziała BBC. - Prawdopodobnie nie życzyłby sobie zamieszania. Był bardzo skromną osobą, bardzo hojną, bardzo słodką i był miłością mojego życia. Na szczęście mam cudowną rodzinę, dzięki której jestem silna i chcę wyzdrowieć. Jest ciężko, ale wiem, że Kurt chciałby, żebym się nie poddawała.   Jak przyznaje, razem z mężem starała się żyć w zgodzie innymi, być pozytywnie nastawioną do wszystkich, dlatego dziś nie potrafi mówić źle o zamachowcy.  - Nie czuję w stosunku do niego żadnej nieżyczliwości. Nie wiem, co czuł ani myślał, ani co przeszedł w życiu. Wiem tylko, że niestety on nie miał cech i pięknego serca jak mój mąż. Jest mi go trochę żal. Nie czuję nienawiści - dodała."
http://kobieta.wp.pl/polka-i-kanadyjczyk-w-tel-awiwie-historia-miedzynarodowej-milosci-6109134458173569a,"Polka i Kanadyjczyk w Tel Awiwie. Historia międzynarodowej miłości  Ona - Polka, projektantka butów. On - Kanadyjczyk, muzyk. Hanna Ferenc-Hidsen i jej mąż James Hidsen poznali się w Izraelu. Tam też mieszkają i pracują. Dlaczego postawili właśnie na Tel Awiw?  Poznali się w Jerozolimie, kiedy Hanna była na studenckiej wymianie.  - Potem długo kontynowaliśmy taki związek na odległość - wyznaje kobieta. - Studiowałam w Warszawie, on pracował tutaj, później pobraliśmy się i mieszkaliśmy w Polsce. Kilka lat temu przenieśliśmy się do Izraela.  James jest Kanadyjczykiem, chociaż w Izraelu mieszka od dziecka.  - Moi rodzice przenieśli się z Kanady do Izraela, kiedy miałem 4 lata - tłumaczy mężczyzna. - Kiedy skończyłem 18 lat, pojaechałem do Kanady. Wszyscy moi izraelscy koledzy poszli do wojska, ale ja nie miałem obywatelstwa, więc wyjechałem na studia i właściwie miałem się tam przeprowadzić. Ale gdy tam byłem, okazało się, że tak naprawdę moim domem jest Izrael. Wróciłem więc tutaj.  Obydwoje pracują, a Hanna chwli sobie rozwiązania ułatwiające prowadzenie biznesu kobietom.  - Jeśli jesteś kobietą, to masz ulgi podatkowe z tego tytułu - wyjaśnia. - Jeżeli jesteś kobietą z dzieckiem, jeszcze bardziej cię zachęcają do tego, żebyś pracowała, a nie zostawała w domu.  Jej powiodło się w Izraelu.  - Hania nie do końca zadaje sobie sprawę, jaki sukces osiągnęła - tłumaczy jej mąż. -  Wszyscy, którzy są w branży modowej znają jej markę, szanują ją i czekają na nowości."
http://kobieta.wp.pl/willa-we-francji-i-mlodszy-maz-tak-zyje-dzis-byla-zona-putina-6109146826299521a,"Willa we Francji i młodszy mąż. Tak żyje dziś była żona Putina Kiedy rosyjskie media rozpisywały się o kolejnych rzekomych romansach Władimira Putina z młodymi gimnastyczkami, jego była żona ułożyła sobie życie na nowo. I to całkiem wygodnie. Ludmiła Putin przez 30 lat żyła w cieniu prominentnego męża. Po rozwodzie słuch po niej zaginął. Jak to zwykle bywa, do czasu.  Byli ze sobą ponad trzy dekady. Ludmiła poznała Władimira w Leningradzie, pobrali się w 1983 roku i przeprowadzili do NRD, gdzie jej mąż pracował jako szpieg KGB. Żelazna Kurtyna opadła, a oni wrócili do Rosji. Putin z roku na rok zdobywał władzę, by w końcu objąć najważniejszy urząd w państwie.  O niej samej nie wiadomo było za wiele. Skończyła studia na wydziale romanistyki Uniwersytetu Leningradzkiego. Wcześniej pracowała m.in. jako listonoszka, pielęgniarka w szpitalu i stewardesa Aerofłotu. Z Władimirem doczekała się dwóch córek. Lata mijały, a Ludmiła była coraz rzadziej widziana w towarzystwie męża. W mediach pojawiały się absurdalne historie na temat małżeństwa - podobno prezydent chciał wysłać żonę do klasztoru. W czerwcu 2013 roku oficjalnie ogłosili, że się rozstają.  Od tamtej chwili Rosjanie nieczęsto słyszeli o Ludmile. Biuro prasowe prezydenta odmawiało dziennikarzom informacji na temat jej życia, a z biografii Putina usunięto o niej wszystkie wzmianki. Nie brakowało jednak takich, których wciąż fascynowały jej losy. W końcu niewiele kobiet żyło tak blisko Putina. Po kilku latach do mediów trafiły informacje o jej nowym mężu - Arturze Oczeretnym, szefie Centrum Rozwoju Relacji Interpersonalnych. Informacja ta przeszłaby bez większego echa, gdyby nie fakt, że Oczeretny ma 38 lat i jest prawie 20 lat młodszy od byłej pani Putin.  W środę Organized Crime and Corruption Reporting Project (OCCRP), zajmująca się raportowaniem o nadużyciach finansowych władzy, szczegółowo przedstawiła, że małżeństwo kupiło niedawno willę, a raczej mały pałac, na południu Francji. Wartość posiadłości? Bagatela 7,46 mln dolarów.  I tak willa w stylu art deco stała się przedmiotem żywej dyskusji w Rosji. Wybudowany w 1927 roku pałacyk przez lokalnych mieszkańców nazywany jest „Souzanna”. Marmurowe posadzki, kryształowe żyrandole, korytarze zdobione rzeźbami słynnych francuskich artystów, cztery sypialnie, reprezentacyjny salon, jadalnia z tarasem no i prywatny park - posiadłość godna monarchów.  Jak wskazują dziennikarze ""Washington Post"", to happy ending dla Ludmiły, która w pierwszym małżeństwie nie była szczęśliwa. Przywołują także słowa Natalii Gevorkyan, biografki Putina, która o pierwszej damie mówiła tak: Była kobietą, która kochała, ale jej nie kochał nikt. I rzeczywiście mogła by być to historia jak z bajki, gdyby nie ustalenia OCCRP. Działacze poddają wątpliwość, czy Oczeretnego rzeczywiście stać było na taki pałac. Punktują także, że to kolejny przykład na to, jak ludzie z otoczenia prezydenta Rosji przez lata gromadzili majątek, nie wpisując tego w żadne dokumenty.  - Pracownicy organizacji pozarządowych nie zarabiają wiele. Żaden z biznesów Oczeretnego nie był sukcesem. Ludmiła też nie była nigdy majętna. Przed rozwodem musiała zdawać raport o swoich dochodach i nigdy nie deklarowała wiele - czytamy na łamach ""Washington Post"".  Miasteczko we Francji przyciągnęło uwagę całego świata. Niewielkie Biarritz otoczone polami golfowymi, to miejsce, gdzie Francuzi spędzają najchętniej emeryturę. Na podstawie relacji mieszkańców można by stworzyć materiał na komedię. - Wszyscy tu jesteśmy na emeryturze - mówi działaczom OCCRP Bernard, który mieszka tuż obok willi Ludmiły i jej nowego męża. - Ten dom należał kiedyś do pewnej rodziny Francuzów, ale od lat tu nie zaglądają. Została nam z tego lokalna atrakcja! - dodaje.  - A pan wie, kim jest człowiek, który kupił to miejsce? - pytają działacze.  - Nie mam pojęcia. Musi pan wiedzieć, to prowincja. Tu każdy prędzej czy później wie o sąsiadach wszystko. Ona podjechała tu ostatnio samochodem, u jej boku był młody mężczyzna. Bardzo atrakcyjny, taki trochę „ooh-la-la”. Listonosz był przekonany, że to jej ochroniarz, tak mi mówił - przyznał.  Zobacz także: Zawistny jak Polak? Wiemy, co denerwuje rodaków"
http://kobieta.wp.pl/sprawdz-czy-twoj-facet-jest-uzalezniony-od-porno-6109122348468353a,"Sprawdź czy twój facet jest uzależniony od porno Liczba uzależnionych od pornografii rośnie w zatrważającym tempie. Rozkwit pornobiznesu w Internecie spowodował, że dołączają do nich osoby coraz młodsze: nastolatkowie i dzieci. W grupie uzależnionych w zdecydowanej większości są mężczyźni.  Co to oznacza dla twojego związku? Spore prawdopodobieństwo, że twój mężczyzna może mieć problem, a już nie miej złudzeń, że nigdy z pornografią nie miał do czynienia. W myśl starego porzekadła: „Wszystko jest dla ludzi”, pornografia dozowana mózgowi w jakichś rozsądnych dawkach i celu, nie uczynią zaraz z twojego faceta pornoholika. Są jednak sygnały, które w jednoznaczny sposób wskazują, że cienka granica między konsumowaniem pornografii dla doraźnych korzyści, a uzależnieniem od niej została przekroczona.  Całego godziny przed ekranem
Osoba uzależniona od pornografii potrzebuję jak najczęstszego kontaktu z nią. Polega to na tym, że gdy tylko może, przesiaduje przed monitorem komputera non stop. Najczęściej w godzinach wieczornych i późnowieczornych, kiedy ustają wszelkie zobowiązania dnia, ale to nie jest oczywiście regułą. Pornoholicy oglądają filmiki w pracy i na własnych nośnikach w czasie drogi do pracy czy przerwy na lunch. Tzw. wolny czas przeznaczany jest na obcowanie z porno, który wypiera jakiekolwiek inne formy aktywności. Oczywiście, to oglądanie czemuś służy.  Osoba uzależniona osiąga w ten sposób podniecenie i – jeśli można to tak w ogóle nazwać –  formę satysfakcji seksualnej, w postaci np. kompulsywnego masturbowania się. Jeśli Twój partner woli siedzieć do późnej nocy przed lapkiem, niż spędzić ten czas z tobą na miłosnych igraszkach, sprawdź, czy nie ogląda pornografii, która z impetem zarazy rozprzestrzenia się po zwojach mózgowych zgłodniałych wrażeń wizualnych mężczyzn, dla których pikantne obrazki z neta i wygibasy cyberkochanków we wszelkich możliwych konfiguracjach stają się żałosnym substytutem sztuki kochania.  Ars amandi do poprawy
Mężczyźni uzależnieni od pornografii stają się z czasem kiepskimi kochankami. Nie mają ochoty poświęcać czasu ani na grę wstępną, ani na dobry seks. Są skoncentrowani na sobie i na własnych potrzebach. Nasycenie, jakie osiągają dzięki porno jest oczywiście złudne, ponieważ - jak to w każdej spirali uzależnienia bywa: im mocniej czegoś pragniesz, w tym mniejszym stopniu zaspokaja cię to, co dostajesz i musisz sięgać po więcej i więcej. Pornoholik goni zatem za coraz większymi doznaniami z sieci, a przed bliskością z tobą wykręca się jak przed dentystą. Nabiera też błędnego przekonania o tym, jak dobry seks w ogóle powinien wyglądać. Zwłaszcza bardzo młodzi osobnicy płci brzydszej usiłują powielić w łóżku schematy, które zaobserwowali w pornosach. Taka edukacja seksualna ma fatalne skutki. Realne życie intymne z kobietą leci na łeb i o tworzeniu satysfakcjonującego związku seksualnego, zapomnij!  Jesteś mi niepotrzebna!
Mężczyźni uzależnieni od pornografii to często zapaleni „masturbatorzy”. Z im większą częstotliwością onanizują się, z tym mniejszą częstotliwością możesz liczyć na ich udaną obecność w waszym wspólnym łóżku. Jak dowodzą seksuolodzy, kompulsywne masturbowanie się nie rzadko jest naturalną konsekwencją uzależnienia od porno. Na dodatek, pornoholikowi potrzeba coraz silniejszych bodźców i – o czym już wiesz - poszukuje w sieci coraz mocniejszych wrażeń, z prezentacją różnych dewiacji włącznie. Niekiedy taki delikwent usiłuje włączyć cię w swoje „gierki i zabawki” i oczekuje, że będziesz niczym wygolony wamp z ostatniej odsłony, którą zdążył obejrzeć przed powrotem z pracy czy uczelni. Nie daj się w to wkręcić! Pornoholika trzeba zaprowadzić do specjalisty, który rozpocznie wcale niełatwy proces leczenia. Im szybciej się opamięta, tym lepiej i dla niego, i dla waszego związku. Wiele całkiem nieźle funkcjonujących par poległo na minie pod nazwą pornografia. U osób uzależnionych od pornografii pojawiają się bowiem neurologiczne zmiany w mózgu, porównywalne ze zmianami u osób uzależnionych od narkotyków czy alkoholu. Im wcześniej takie zmiany w mózgu zachodzą, tym trudniejsza jest potem praca, aby te zmiany odwrócić. Z tego powodu tak ważne jest objęcie szczególną ochroną właśnie dzieci i młodzież, która za chwilę będzie tworzyć swoje intymne relacje."
http://kobieta.wp.pl/jak-schudnac-po-czterdziestce-5982756504224897a,"Jak schudnąć po czterdziestce? Jeśli przekroczyłaś 40. rok życia, pewnie zauważyłaś, z jakim trudem przychodzi ci zrzucanie kilogramów. Twoja przemiana materii nie jest już tak sprawna jak kiedyś. Masz większy apetyt, szybciej męczysz się podczas ćwiczeń. Czy to znaczy, że jesteś skazana na życie z nadwagą? Niekoniecznie. Razem z dietetykiem podpowiadamy, jak schudnąć w dojrzałym wieku. Jeśli przekroczyłaś 40. rok życia, pewnie zauważyłaś, z jakim trudem przychodzi ci zrzucanie kilogramów. Twoja przemiana materii nie jest już tak sprawna jak kiedyś. Masz większy apetyt, szybciej męczysz się podczas ćwiczeń. Czy to znaczy, że jesteś skazana na życie z nadwagą? Niekoniecznie. Razem z dietetykiem podpowiadamy, jak schudnąć w dojrzałym wieku.\r\n\r\n- Każdy moment na wprowadzenie zmian w sposobie odżywiania jest dobry, niezależnie od tego, ile mamy lat. Im wcześniej o tym pomyślimy, tym więcej korzyści dla naszego zdrowia – uważa Joanna Sobczak, dietetyk Naturhouse.\r\n\r\nNie da się jednak ukryć, że im jesteś starsza, tym trudniej osiągnąć sukces w odchudzaniu. Od produktów, które mogłaś jeść jako dwudziestolatka, teraz musisz trzymać się z daleka, bo błyskawicznie odkładają się w postaci tkanki tłuszczowej. Lekarze szacują, że po przekroczeniu czterdziestki metabolizm spada o ok. 5 proc.\r\n\r\nDietetyk Joanna Sobczak przyznaje, że z wiekiem trudniej jest walczyć z nadmiarem kilogramów – ma to związek z biologią. - Przemiana materii staje się coraz wolniejsza, masa mięśni zmniejsza się przy jednoczesnym wzroście tkanki tłuszczowej, a stopniowy przyrost kilogramów staje się problemem, nie tylko estetycznym, ale i zdrowotnym.\r\n\r\nJeśli więc masz 40-50 lat, a chcesz odchudzać się tak samo jak wtedy, gdy byłaś dwudziestolatką, nie osiągniesz sukcesu. Składa się na to wiele czynników. Również menopauza. To czas, gdy kobieta tyje bardzo szybko, najczęściej zyskując tłuszczyk w okolicy brzucha – ma to związek ze spadkiem poziomu hormonów płciowych.\r\n\r\nPo czterdziestce zwykle też mniej się ruszamy, ale nawyki żywieniowe pozostają takie same. Efekt jest taki, że zaczynamy tyć.\r\n\r\n- Z obserwacji dietetyków wynika, że im dłużej utrzymujemy nadmierną masę ciała, tym dłużej trwa cały proces odchudzania, a przede wszystkim etap stabilizacji wagi. Z wiekiem zarówno aktywność fizyczna, jak i zapotrzebowanie organizmu się zmniejszają, dlatego też jest szczególnie ważne, aby cały proces utraty kilogramów przeprowadzić umiejętnie, najlepiej pod okiem specjalisty – zaznacza dietetyk Naturhouse.\r\n\r\nSpecjalistka przyznaje, że w przypadku dojrzałych kobiet, które chciałyby schudnąć, bardzo często stosowane są diety kompletnie niedopasowane do zapotrzebowania organizmu, trybu życia, wieku czy preferencji smakowych. - Nierzadko jadłospisy znalezione w internecie lub prasie są bardzo monotonne albo po prostu skomplikowane i trudne w realizacji. Zwykle oczekujemy też natychmiastowych, spektakularnych wręcz efektów, a kiedy ich nie ma, pojawia się rozczarowanie i frustracja – nie kryje Joanna Sobczak.\r\n\r\nW jaki zatem sposób trzeba się odchudzać po czterdziestce? Żelazną zasadą dla osób w tym wieku jest regularne spożywanie posiłków – po to, aby pobudzić spowolniony metabolizm lub go wyregulować. - Jedzenie śniadań jest niezbędne do utrzymania właściwej masy ciała, ale każdy kolejny posiłek również jest bardzo istotny - podkreśla dietetyczka.\r\n\r\nOprócz trzech głównych posiłków (śniadania, obiadu i kolacji) w menu powinny pojawić się dwie przekąski, czyli drugie śniadanie i podwieczorek. Odstępy między posiłkami powinny być nie mniejsze niż dwie i pół godziny, ale też nie większe niż cztery godziny. - Taki rozkład dostarczanej energii stymuluje organizm do pracy, daje także możliwość regeneracji oraz odpowiedniego przyswojenia składników odżywczych – tłumaczy Joanna Sobczak.\r\n\r\n"
http://kobieta.wp.pl/zaluje-ze-w-mlodosci-nie-przywiazywalam-wagi-do-swojego-ciala-jak-zadbac-o-sylwetke-poki-nie-jest-za-pozno-6109094298007681a,"""Żałuję, że w młodości nie przywiązywałam wagi do swojego ciała"". Jak zadbać o sylwetkę póki nie jest za późno? Brakuje ci motywacji do pracy nad własną sylwetką i zmiany nawyków żywieniowych? Zapewniamy cię, że po przeczytaniu tego tekstu zmienisz podejście do swojego ciała. Niech ten eksperyment stanie się dla ciebie inspiracją do działania. Czas zadbać o siebie, póki nie jest za późno. Na jednym  z brytyjskich forów zapytano osoby w różnym wieku o to, czego najbardziej żałują w swoim życiu. Najczęściej powtarzało się kilka odpowiedzi. Wielu internautów żałowało, że nie starali się utrzymywać częstszych kontaktów z ludźmi, którzy już odeszli. Inni nie mogli pogodzić się z tym, że zbyt długo pracowali, a za mało czasu spędzali w towarzystwie rodziny i znajomych. Większość tego typu wyznań była do przewidzenia, ale jednej odpowiedzi zdecydowanie się nie spodziewałyśmy.  Okazuje się, że starsze osoby często żałują, że nie dbały w młodości o swoje ciało. Zamiast jeść zdrowo i regularnie ćwiczyć, wolały oddawać się przyjemnościom, dlatego do dziś nie mogą uporać się z otyłością. Oto dwie przykładowe wypowiedzi użytkowników, które pojawiły się na forum Reddit:
- Mój niezdrowy styl życia spowodował, że dziś trudno mi jest utrzymać szczupłą sylwetkę. Teraz, gdy jestem stary, muszę wkładać mnóstwo wysiłku, aby schudnąć. Niestety efekt nadal jest mizerny.
- Nie mogę sobie wybaczyć, że nie przywiązywałam wagi do swojego ciała. Przez to, że w młodości o siebie nie dbałam, na starość jestem gruba. Dietatyczka Joanna Sobczak potwierdziła, że z wiekiem trudniej jest walczyć z nadmiarem kilogramów:
- Każdy moment na wprowadzenie zmian w sposobie odżywiania jest dobry, niezależnie od tego, ile mamy lat. Nie da się jednak ukryć, że im jesteś starsza, tym trudniej osiągnąć sukces w odchudzaniu. Od produktów, które mogłaś jeść jako dwudziestolatka, teraz musisz trzymać się z daleka, bo błyskawicznie odkładają się w postaci tkanki tłuszczowej. Lekarze szacują, że po przekroczeniu czterdziestki metabolizm spada o ok. 5 proc. Mimo wdrożenia zasad zdrowego żywienia i aktywności fizycznej, efekty u osób, które skończyły 40. rok życia zwykle już nie są zadowalające. Ten fakt daje wiele do myślenia. Najlepiej więc już w młodości wdrożyć kluczowe zasady, by w przyszłości nie mieć problemu z otyłością. Zacznij od zdrowych śniadań: - Jedzenie śniadań jest niezbędne do utrzymania właściwej masy ciała, ale każdy kolejny posiłek również jest bardzo istotny. Oprócz trzech głównych posiłków (śniadania, obiadu i kolacji) w menu powinny pojawić się dwie przekąski, czyli drugie śniadanie i podwieczorek. Odstępy między posiłkami powinny być nie mniejsze niż dwie i pół godziny, ale też nie większe niż cztery godziny - podkreśla dietetyczka Joanna Sobczak.  Każda forma aktywności fizycznej jest dobra dla ciała, pod warunkiem, że wykonujemy ją regularnie. Jazda na rowerze, szybki spacer czy bieganie to tylko kilka z wielu propozycji, które nie wymagają od nas wcześniejszych przygotowań ani specjalnych umiejętności. Teraz, kiedy dni są dłuższe i cieplejsze, warto wyjść na świeże powietrze i zadbać o swoją sylwetkę. Polecamy także: Jak schudnąć po czterdziestce?"
http://kobieta.wp.pl/nie-musisz-kochac-sie-na-sucho-6108768812230273a,"Nie musisz kochać się „na sucho”! Suchość pochwy to zmora kobiet w okresie menopauzy. Przede wszystkim powoduje ogromny dyskomfort podczas współżycia. Na szczęście są metody, które z powodzeniem eliminują ten problem. Jeśli skorzystasz z nich z rozsądkiem, poczujesz się dużo lepiej. Panie doktorze: jak pan myśli? Na jaką przypadłość skarżą się najczęściej kobiety w okresie klimakterium?Dr n. med. Grzegorz Południewski: Na dyskomfort przy współżyciu wywołany suchością pochwy. To dolegliwość, która może zdominować inne objawy, a często też pojawia się jeszcze przed wystąpieniem klimakterium. I nie jest to błahy problem, ponieważ dotyczy kobiet, które są w sile wieku i czerpią z życia garściami. Mam tu na myśli osoby powyżej 45 roku życia, choć średnia wieku występowania menopauzy w Europie wynosi 52 lata. A jak kobieta czuje ból podczas stosunku, ponieważ pochwa nie jest odpowiednio nawilżona, zaprzestaje współżycia, osłabia się więź z partnerem, pojawiają się negatywne myśli na temat własnej atrakcyjności. Idealny grunt pod stany depresyjne, a nawet pragnienie wycofania się z aktywnego życia. Dlaczego dochodzi do tego przykrego objawu podczas przekwitania?
Za wszystko odpowiedzialne są hormony, a w tym przypadku ich zanikanie. Konkretnie – estrogenów. To ich spadek w organizmie powoduje cały szereg objawów, na które uskarżają się panie w czasie klimakterium. Jednym z nich jest właśnie suchość pochwy. Jak poradzić sobie z tym dyskomfortem?
Są dwie podstawowe metody. Pierwsza z nich to zastępcza terapia hormonalna, która uzupełnia zanikające estrogeny. Druga: preparaty dostępne w aptekach, różne żele i maści, niekiedy z dodatkiem hormonów, których zastosowanie poprawia doraźnie komfort podczas stosunku, ale nie likwiduje problemu. Czy to oznacza, że hormonoterapia jest bardziej wskazana?
Zdaję sobie sprawę z uprzedzeń wobec niej. Jak każda metoda lecznicza ma ona swoje plusy i minusy. Wiele się mówi o jej negatywnym skutkach w postaci wzrostu ryzyka raka piersi czy chorób wieńcowych i zapalenia żył. Amerykańskie Stowarzyszenie ds. Menopauzy podważyło również teorię, że stosowanie hormonoterapii zmniejsza ryzyko wystąpienia alz, co kiedyś było podnoszone in plus. Warto jednak mieć świadomość jej dobroczynnego wpływu na organizm i psychikę. Uzupełnienie estrogenów zapobiega rozwojowi groźnej choroby późnego wieku, czyli osteoporozy czy raka jajnika, a przede wszystkim minimalizuje te wszystkich typowe objawy menopauzy, do których należy również suchość pochwy. Terapia hormonalna poprawia również ogólne samopoczucie kobiety, zmniejsza ryzyko wystąpienia depresji oraz znacząco wpływa na polepszenie się jej życia seksualnego.
Musimy pamiętać, że obecnie żyjemy dłużej. Kobiety 45-50 letnie są dziś w połowie swojego życia. Czy nie lepiej spędzić jego resztę w komforcie zdrowia pojmowanego jako nasz dobrostan zarówno fizyczny, psychiczny i emocjonalny?  Są panie, które mają opory przed terapią hormonalną.
W Polsce boimy się hormonów, ale to jakiś irracjonalny lęk. Bez dobrej i sprawnej gospodarki hormonalnej nie ma dobrego zdrowia. Skorą są sprawdzone metody, którą mogą nam pomóc, sięgnijmy po nie. Oczywiście, hormonoterapia nie jest panaceum na wszystko. Wymaga swego rodzaju dyscypliny. Należy przestrzegać zleconych przez lekarza badań, USG narządów rodnych i piersi, mammografii, cytologii - i wykonywać je systematycznie. Profilaktyka i rozsądek oraz świadomość swoich potrzeb – to powinno charakteryzować każdą kobietę, która chce cieszyć się dobrym zdrowiem przez całe swoje życie i w jego różnorodnych sferach, równie tej seksualnej."
http://kobieta.wp.pl/kiedy-jeszcze-ratowac-a-kiedy-juz-pogrzebac-zwiazek-6108433694124161a,"Kiedy jeszcze ratować, a kiedy już pogrzebać związek? Odejdź, kiedy cię bije i pije. Daj mu szansę, gdy mówi, że kocha i chce rozpocząć sensowną pracę nad sobą. Nie bądź mu dłużna! Joanna Weyna: Pary, które są u pani w terapii, częściej się schodzą czy rozstają?Marta Jankowska, psychoterapeutka integracyjna: Przede wszystkim zbyt często przychodzą za późno. Kiedy zadali sobie już tyle ran, że dalej nie mogą. I wtedy, faktycznie: może być tak, że nie uda się już tego posklejać. Myślę, że żyjemy w takim przyzwoleniu na bylejakość. Przytrafia nam się jeden kryzys, drugi, kolejny, a my uparcie nic z tym nie robimy. Tkwimy w mentalności, że o potrzeby emocjonalne dba się na końcu albo w ogóle. Skupiamy się na zapewnieniu sobie bytu, na karierze zawodowej i budowaniu rodziny, ale jakaś głębsza refleksja nad mechanizmami, które rządzą naszymi relacjami, schodzi na dalszy plan. W takiej sytuacji niewiedzy jak samograj powtarzamy błędy i ulegamy zachowaniu, które prowadzi np. do rozpadu więzi.  Kiedy, w pani opinii, w związku dzieje się już naprawdę źle?
Są takie sytuacje, kiedy powinna zapalić się czerwona lampka, które sygnalizują kryzys związku. To się dzieje wtedy, kiedy np. nie cieszymy się na powrót partnera z pracy. Niechętnie budzimy się przy jego boku. Nie możemy się doczekać, kiedy zniknie nam z oczu. Nie interesujemy się tym, gdzie jest i co robi. Nasze ciało również może wysyłać sygnały. Niestety, nie ma przesady w powiedzeniu: „Robi mi się niedobrze na jego widok”. To jak najbardziej może być prawda.  Wtedy rozpad jest nieuchronny?
Niekoniecznie, choć nie należy bagatelizować objawów somatycznych. Warto słuchać tego, co mówi nasze ciało i – przede wszystkim – dlaczego? Dla mnie takim papierkiem lakmusowym jest pytanie, które zadaję na początku każdej terapii. Czy kochasz swoją dziewczynę/żonę/partnerkę? Czy ona kocha jego? Niekiedy zapada cisza. Bo tej miłości już nie ma. Proste wyznanie uczucia staje się problemem. W sytuacji kompletnego wypalenia się relacji, braku uczuć – nie ma sensu niczego wskrzeszać, bo to się po prostu nie uda. Taka para najprawdopodobniej nie będzie chciała wejść w proces terapii, w którym już na początku, żeby w ogóle miała ona sens, należy zadeklarować pracę nad sobą i uświadomić sobie, jakie to jest ważne. A często zdarza się tak, że skłóceni partnerzy przyszli na spotkanie z zamiarem zmieniania tej drugiej strony oraz z głębokim przeświadczeniem, że wina leży po drugiej stronie.  Takie myślenie jest nagminne?
Tak. I bardzo niedojrzałe. Od początku tłumaczę swoim klientom, że wina jest pół na pół i każdy ponosi odpowiedzialność za swoją część, za swoje emocje i zachowania. Punktem wyjścia do dobrej terapii jest przyznanie się: to i to było niewłaściwe w moim zachowaniu wobec ciebie, w moich komunikatach i reakcjach. Chcę to zmienić, aby nasza relacja mogła się odrodzić, zmienić na lepsze. I o to lepsze staramy się w TU i TERAZ. Przypatrujemy się sobie z wnikliwością, angażujemy się w proces z pokorą. To znaczy, mamy odwagę „przyjąć na klatę” ból i poczucie zranienia tej drugiej strony. Chcemy jej wysłuchać, zrozumieć, zmienić język naszej codziennej komunikacji, skorygować repertuar naszego zachowania, które powtarzamy jak mantrę, a które jest niewłaściwe, np. obrażanie się, wybuchanie wściekłością, obrzucanie wyzwiskami, oczekiwaniami, pretensjami, niedopuszczanie do głosu, krytykowanie. Jest cała masa zachowań, które na najlepiej zapowiadający się związek działają jak trucizna. Jak sprawdzić, czy warto dalej ciągnąć swój związek?
Namawiam np. pary do wizualizacji życia bez tej drugiej osoby. Jak sobie je wyobraża? Siebie już bez bycia z nim czy z nią? Jak wyglądałaby moja codzienność? Moje marzenia i plany? Niekiedy takie przeżycie straty „na niby” uzmysławia nam, że tak naprawdę nie pragniemy rozstania, a przeszkadzają nam i uwierają do bólu pewne obszary we wspólnym byciu. One mogą dotyczyć przeróżnych sfer wspólnej egzystencji: ekonomicznej, emocjonalnej, intymnej. Trzeba zlokalizować problem, bolesne miejsce, aby móc je uzdrowić. To wymaga dużego wysiłku w postaci szczerości, dobrych intencji i zaangażowania. I potem pracy nad tym, aby krok za krokiem poprawiać, korygować i zmieniać to wszystko, co wpłynie na zmianę naszego życia w ogóle. Nie tylko tej konkretnej relacji. Zdarza się, że parom się nie udaje. Dlaczego?
Osoby z żalu, chęci udowadniania swojej racji i walki o swoją prawdę nie chcą zrezygnować z ranienia siebie nawzajem. Jest zbyt dużo wrogości i poczucia krzywdy. Nie ma tej elementarnej deklaracji dobrej woli i gotowości do zmiany. Ale ta niemożność może dotyczyć również par, w których jest przemoc, uzależnienie, jakaś patologia. Wówczas potrzebna jest najpierw terapia indywidulana. Trzeba przepracować własne traumy, często ukryte jeszcze w głębokim dzieciństwie. Niekiedy jestem zaskoczona, bo para, która świetnie rokowała na terapii, dochodzi do ściany. Okazuje się, że hamulcem okazały się bardzo osobiste sprawy z przeszłości, nad którymi, aby pójść dalej w terapii, trzeba się pochylić. I wtedy ktoś może tego zwyczajnie nie chcieć. Nie ma ochoty rozdrapywać podgojonych ran, w jakiś sposób uporał się ze swoją traumą. Tylko ten jakiś sposób jest nieskuteczny i niewystarczający. Jednak ona wciąż warunkuje jego zachowania, które ciążą na tym wszystkim, co dzieje się TU i TERAZ. Każdy proces terapeutyczny służy poprawie jakości naszego życia, które właśnie się toczy. Jednak, aby to mogło mieć miejsce, trzeba rozprawić się z „demonami” przeszłości i bardziej świadomie pracować nad swoją przyszłością. Również tą dotyczącą związku.  Zobacz też: Faceci oczekują ""królewny śnieżki"", a kobiety herosa. Jakich cech szukamy u partnera?"
http://kobieta.wp.pl/slow-seks-czyli-orgazm-to-nie-wszystko-6107011352598657a,"Slow seks, czyli orgazm to nie wszystko Koniec z podziałem na grę wstępną i penetrację, dyskusjami o optymalnej długości członka czy obsesyjnym poszukiwaniem mitycznego punktu G. Nadchodzi czas slow seksu, który wbrew swojej nazwie wcale nie musi być bardzo powolny. Najważniejsze jest bowiem nawiązanie prawdziwego kontaktu z partnerem, eksperymentowanie i walka z rutyną. Polki coraz śmielej mówią o seksie, który przez lata uchodził za temat tabu. Potwierdzają to zaprezentowane niedawno wyniki badania przeprowadzonego pod kierownictwem prof. Zbigniewa Lwa-Starowicza. Z opracowania „Seksualność kobiet. Raport 2016” wynika, że ponad trzy czwarte mieszkanek naszego kraju (dokładnie 76 proc.) ma potrzebę intymnych kontaktów przynajmniej raz w tygodniu. W podobnej ankiecie sprzed 12 lat ten odsetek wynosił zaledwie 52 proc. Dla blisko 85 proc. badanych kobiet seks odgrywa bardzo ważną rolę. Tylko 7,5 proc. ankietowanych oceniło, że bez zbliżenia fizycznego mogą się obejść. Jednak równocześnie przybywa pań niezadowolonych ze swojego życia seksualnego. W 2005 r. aż 92 proc. Polek deklarowało, że satysfakcjonują je bliskie kontakty ze stałym partnerem. W 2016 r. entuzjastek było już tylko 71 proc. Rośnie za to liczba kobiet zdradzających swoich mężczyzn. Mieszkanki naszego kraju dwukrotnie częściej niż wcześniej przyznają się także do masturbacji.  
– To rewolucja. Rewolucja szczerości wynikająca z upowszechniającego się przekonania kobiet, że „też mają prawo” oraz rewolucja seksualnej praktyki. Jak mąż czy partner zawodzi, poradzę sobie sama – tłumaczy w „Polityce” Lew-Starowicz.
Czy kobieta musi być naprawdę zdana na samą siebie? Co zrobić, gdy w naszym związku współżycie przestaje być przyjemnością i zmienia się w dość nudny, rutynowy obowiązek? Rozwiązaniem może być slow seks. Niezgoda na bylejakość
Idea narodziła się podobno na początku XXI wieku we Włoszech na fali popularności wszelkich ruchów promujących „zwolnienie tempa” – slow life, slow food czy slow fashion. – W naszej konsumenckiej kulturze chodzi o to, aby szybko się z kimś przespać, a potem ruszać na kolejny podbój. Tymczasem znacznie większą rozkosz  i przyjemność może dawać seks bez sprinterskiej pogoni za orgazmem, otwierający się przede wszystkim na zmysłowość – podkreśla Włoch Alberto Vitale, który uchodzi za twórcę pojęcia slow seks. 
Podobnie jak slow food, który był protestem przeciwko „macdonaldyzacji” naszego życia, slow seks zrodził się z niezgody na bylejakość. Jego propagatorzy nawołują, byśmy zmienili nasze przekonania i postawę, a wydajność, pośpiech i powierzchowne sensacje zamienili na jakość i przyjemność.
– To oczywiście oznacza również zmiany w sposobie, w jaki będziemy uprawiać seks. Nie to, żeby od razu kochać się trzy godziny. Jeżeli ktoś z czasem do tego dojdzie, to znakomicie. Przecież wszyscy chcemy się kochać długo i mocno. Slow seks oferuje zestaw metod, które pozwalają uprawiać seks przez trzy godziny, ale również trzydzieści fascynujących minut. Bo najważniejsze, żeby nasz seks był jakościowy, uważny i świadomy” – podkreśla Marta Niedźwiecka, certyfikowany sex coach w głośnej książce „Slow sex. Uwolnij miłość”.
Podkreśla, że tym kontekście określenie ""slow"" nie oznacza tylko wolno, ale przede wszystkim - uważnie. Najważniejszy przekaz brzmi bowiem: robiąc różne rzeczy szybko, jesteśmy powierzchowni. Szybko jedząc, podróżując, uprawiając seks pomijamy to, co najważniejsze. Wpadamy w rutynę i działamy na autopilocie. A rutyna jest mordercą przyjemności i to ją trzeba przede wszystkim pokonać.  Przytulajmy się!
Zdaniem Marty Niedźwieckiej bardziej niż seksu brakuje nam często po prostu czułego dotyku. – By przeżyć, potrzeba nam czterech uścisków dziennie, by zachować zdrowie – ośmiu, by się rozwijać – dwunastu – wyliczyła kiedyś Virginia Satir, znana amerykańska psychoterapeutka. Nic dziwnego, że wiele osób przytulanie przedkłada nad seks, ponieważ zapewnia ono nie tylko przyjemność zmysłową, ale również poczucie bliskości, komfortu i bezpieczeństwa. 
Dotyk kogoś bliskiego sprawia, że nasze serce zwalnia tempo i spada ciśnienie krwi. Gdy doświadczamy bliskości, organizm zyskuje odporność, lepiej radzi sobie z wirusami, a nawet komórkami nowotworowymi. Przytulanie działa jak tabletka przeciwbólowa, może być także skutecznym środkiem ułatwiającym zasypianie i głęboki sen.
Naukowcy zidentyfikowali też zmiany hormonalne, które tłumaczą dlaczego w późniejszym etapie związku mamy większą ochotę na przytulanie niż seks. We wczesnej fazie miłości „szaleją” w nas bardzo duże ilości neurotrofin – chemicznych przekaźników wysyłających sygnały do mózgu. U zakochanych kobiet rośnie również stężenie testosteronu.
Po kilku latach poziom neurotrofin spada, ale w wielu związkach nie powoduje to osłabienia więzi. Naukowcy odkryli, że może to być związane z aktywnością „hormonu przywiązania”, czyli oksytocyny. W największych ilościach występuje ona wśród par, które są ze sobą kilka lat. Dużo oksytocyny produkuje też organizm świeżo upieczonej mamy, co ułatwia kobiecie nawiązanie bliskiej relacji z nowo narodzonym dzieckiem.  Hormon jest wytwarzany w trakcie dotyku. Oznacza to, że im częściej przytulamy bliską osobę, tym bardziej czujemy się z nią związani. Równocześnie obniża się poziom kortyzolu – hormonu towarzyszącego odczuwaniu stresu. Dlatego dzięki czułościom możemy łatwo uwolnić się od zgromadzonych napięć.
Przytulanie zapewnia nie tylko przyjemność zmysłową, ale daje również poczucie komfortu, bezpieczeństwa i posiadania bliskiego partnera. Wszystkie te korzyści są tak samo ważne dla jakości związku, jak stosunek płciowy. Sting daje przykład
Idea slow seks głosi, by odrzucać schematy, czyli sztywne trzymanie się „harmonogramu” (najpierw gra wstępna, potem współżycie) albo dążenie za wszelką cenę do osiągnięcia orgazmu. Warto jak najwięcej eksperymentować, by lepiej odkryć zarówno siebie, jak i partnera. Możemy np. umówić się, że dotykamy się po całym ciele, ale omijamy strefy intymna albo stykamy się jak największą powierzchnią ciała, patrząc sobie cały czas w oczy. Głębokie spojrzenie może być bowiem dużo bardziej erotyczne niż pocałunek.
– Idąc na romantyczną kolację, korzystamy z niego jako wstępu do seksu. Tak budujemy atmosferę emocjonalną i zmysłową. Możemy użyć jedzenia jako seksu albo do oswojenia różnych technik seksualnych. Zjadamy, zlizujemy pokarmy z ciała, na przykład syrop z penisa, aby osłodzić fellatio. Karmienie się nawzajem tworzy bliskość i także jest niezwykle zmysłowe. Możemy w końcu użyć jedzenia do seksu w sposób jak najbardziej dosłowny – chociażby podłużnych owoców i warzyw, aczkolwiek repertuar nie musi się tu kończyć – radzi Marta Niedźwiecka.
W slow seks znakomicie wpisuje się koncepcja tantryzmu, bardzo cenionego m.in. przez Stinga. – Można uprawiać seks przez sześć godzin, ale w międzyczasie trzeba coś zjeść, obejrzeć film i błagać żonę o więcej – opowiada gwiazdor w jednym z wywiadów. 
Zasady tantry, której korzenie sięgają nawet 4 tysięcy lat, są dość skomplikowane, ale za najistotniejszą regułę uchodzi dążenie do zjednoczenia przeciwstawnych pierwiastków, czyli mężczyzny i kobiety. Ogromną rolę odgrywają tu zmysły, wyobraźnia i emocje. Do orgazmu dochodzi się powoli, ponieważ naczelną wartością jest bliskość partnera. 
Świetnym wstępem do seksu tantrycznego może być wspólna medytacja. Należy się położyć obok siebie, zamknąć oczy, zrelaksować i skupić na głębokim oddychaniu, najlepiej w jednym rytmie. Później rozpoczynamy „zabawę”, w którą obie strony powinny włożyć najwięcej energii i zaangażowania. Bardzo ważne są pocałunki, nie tylko w usta, warto nimi obsypywać całe ciało partnera. Nie unikajmy używania języka i delikatnych „ukąszeń miłosnych”. Równie istotny jest dotyk – od delikatnego głaskania po drapanie po wszystkich częściach ciała. Na których szczególnie warto się skupić? Masaż głowy wywołuje przyjemne odprężenie, niezwykłe doznanie zapewnia pieszczenie małżowiny usznej oraz miejsce za uchem, a także szyi czy karku – miejsc o szczególnej wrażliwości. 
W seksie tantrycznym nie istnieje pojęcie wstydu. Szczególnie ceni się miłość oralną, stawianą wyżej niż klasyczny stosunek. Nie należy nastawiać się na orgazm czy popis sprawności fizycznej, lecz na wymianę energii i wzajemne zasilanie. Podczas igraszek nie zamykajmy oczu, wtedy doznania będą jeszcze mocniejsze.
Może zatem warto spróbować?"
http://kobieta.wp.pl/sms-y-ulatwiaja-zycie-ale-nie-zastapia-kontaktu-z-drugim-czlowiekiem-6106972799194753a,"SMS-y ułatwiają życie, ale nie zastąpią kontaktu z drugim człowiekiem Nawet do 150 razy w ciągu dnia dotykamy swojego smartfona, wynika z badań. Te niepokojące statystyki stają się normą u coraz młodszych dzieci. O tym, do czego może to doprowadzić, o wpływie technologii na relacje partnerskie oraz o SMS-ach, które coraz częściej zastępują tradycyjną rozmowę rozmawiamy z doświadczonym psychologiem i trenerem Tomaszem Owczarkiem. Wczoraj na placu zabaw widziałam chłopca, który siedział na huśtawce z telefonem przy uchu. To normalne?Badania Millward Brown dla Fundacji Dzieci Niczyje wykazały, że ok. 90 proc. dzieci korzysta z urządzeń mobilnych. Zatem odpowiadając na pytanie: tak, to normalne. Nie unikniemy tego. Ale sama obecność tego typu urządzeń w naszym życiu to jedna rzecz. Pytanie, jak częsty jest to kontakt i czym może skutkować. Czym?Chyba najbardziej niepokojące jest to, co wyczytałem w badaniach – że ok. 40 proc. dzieci w wieku do dwóch lat używa telefonów komórkowych, z czego jedna trzecia codziennie. Zalecenia są takie, dzieci do drugiego roku życia powinny unikać tego typu atrakcji. Niebezpieczeństwo polega na tym, że jeśli dziecko nadmiarowo korzysta z urządzeń mobilnych, może zatracać zdolność dotyku, ruchu, przestrzeni.  Rodzice tego nie wiedzą? A może dają dziecku telefon dla świętego spokoju?Wytłumaczenie okazuje się dosyć proste. Statystyki mówią, że ok. 70 proc. rodziców daje dziecku telefon, kiedy musi się zająć czymś innym. Można więc uznać, że jest to próba ratowania własnego czasu. Moim zdaniem bardzo niepokojący jest natomiast fakt, że dzieci do dwóch lat często dostają komórki po to, żeby… zaczęły jeść. Bo gdy skupiają się na telefonie, rodzic może je nakarmić. A to nie uczy dzieci samoregulacji.  Sama mam roczne dziecko, dla którego telefon mamusi albo tatusia jest największą atrakcją…W najmłodszym wieku zachęcajmy dziecko raczej do rysowania, prac manualnych itd. U dzieci często korzystających z telefonów obserwuje się ograniczenie funkcjonalności mięśni. W pierwszych latach życia jeśli dziecko już używa telefonu, to powinno to robić razem z rodzicem, w jego obecności. Chodzi po prostu o to, żeby rodzic widział, co robi jego dziecko. Eksperci radzą, by dzieci korzystały z nowoczesnych urządzeń nie więcej niż 30 minut dziennie i nie dłużej niż 15 minut naraz. Urządzenia mobilne to nie jest jednak jakieś straszne zło. Mają ogromny potencjał rozwojowy, pomagają w uczeniu się, rozumieniu zjawisk.   Czyli szukamy złotego środka?Tak jak we wszystkim. Telefon czy tablet to nie jest też sposób na sen. Badania pokazują, że u dzieci, które korzystają z komórek przed zaśnięciem, obserwuje się gorszy, niespokojny, krótszy sen i większe zmęczenie. Skoro rozmawiamy już o spaniu… Kobieta, mężczyzna i telefon w sypialni to tłok?Prawdopodobnie wiele takich sytuacji kończy się kłótniami albo drobnymi czy nawet poważniejszymi konfliktami. Na zasadzie: jeśli nie poświęcasz mi uwagi, to poświęcasz ją czemuś innemu. I jeśli robisz to od czasu do czasu, to nie ma problemu. Co innego, jeśli korzystanie z telefonu staje się nałogowe. Gdy chcemy porozmawiać z partnerem, a ten z powodu telefonu jest rozkojarzony, odczuwa ciągłą potrzebę, by zerknąć do komórki. Zbyt częste korzystanie z telefonu może doprowadzać do napięć. Tylko tutaj trzeba sobie zadać ważne pytanie – co jest pierwsze? Czy to technologia powoduje, że ludzie ze sobą nie rozmawiają i się na siebie złoszczą, czy też fakt, że się od siebie oddalili sprawia, że chętniej korzystają z technologii.  Jak ważna jest rozmowa z drugim człowiekiem twarzą w twarz?SMS-y pełnią rolę szybkiej komunikacji i nie należy traktować ich jako czegoś złego, jednak nie zastąpią prawdziwego kontaktu. W dzisiejszych czasach obserwuje się zmniejszenie ilości kontaktów bezpośrednich. Po pierwsze dlatego, że mamy narzędzia do utrzymywania relacji z innymi. I z jednej strony jest to dobre. Z drugiej strony jedno nie powinno zastępować drugiego. Od razu zaznaczę: jestem zwolennikiem SMS-ów, ale pamiętajmy, że z samego założenia SMS to short message. Taką formę SMS powinien pełnić: krótkiej wiadomości, poinformowania, zabawy słownej. Człowiek jest stworzony do relacji bezpośrednich. Dzięki rozmowie twarzą w twarz możemy obserwować czyjąś mimikę, wsłuchujemy się w ton głosu. Wtedy możemy lepiej kogoś zrozumieć, a relacja z człowiekiem staje się pełniejsza. Częste korzystanie z komunikatorów może doprowadzić nawet do upośledzenia umiejętności rozpoznawania emocji u innych. Ostatnio zwróciłam mężowi uwagę, że przy śniadaniu przegląda Instagram. Nie jest strasznym grzechem, jeśli ktoś odbierze SMS-a czy zajrzy do telefonu podczas śniadania, o ile się na to umówimy. Jeżeli umawiamy się jednak na to, że w danym momencie jesteśmy razem, rozmawiamy ze sobą, to starajmy się unikać czynników, które mogłyby nam przeszkadzać. Nomofobia, skrót od no mobile phobia, to irracjonalny strach przed brakiem telefonu w zasięgu ręki. Brak telefonu powoduje niepokój, spadek nastroju, czasem irytację. Niektórzy badacze sugerują, że korzystanie z Facebooka czy Twittera jest szybciej uzależniające niż alkohol czy papierosy. W dzisiejszych czasach chyba łatwo przekroczyć granicę.Nicholas Carr w książce „Płytki umysł” zawarł koncepcję, że znowu staliśmy się łowczymi. Ciągle rozglądamy się za tym, co jeszcze moglibyśmy upolować, tyle że dziś to polowanie dotyczy tego, żeby coś zdobyć: jakąś ciekawostkę, informację. Tylko co mi przyjdzie z tego, że dowiem się, za ile jakaś gwiazda kupiła sobie nowe buty?  Nie ma pan wrażenia, że żyjemy w świecie nadmiaru informacji?Prawo Moore’a mówi, że co dwa lata podwaja się zdolność procesorów do liczenia i analizowania informacji. Prawdopodobnie łatwiej nie będzie. Już teraz dzieci mają ogromny problem z koncentracją, są ciągle rozkojarzone. Uczą się, a jednocześnie mają komórkę, iPoda, iPada, komputer. Dzieciom brakuje koncentracji, dorosłym cierpliwości. A ta druga cecha, czyli cierpliwość, jest jednym z najważniejszych czynników sukcesu.  Jak więc znaleźć wspomniany złoty środek? Urlop nam w tym pomoże?Tak, odpoczynek od nowoczesnych technologii jest bardzo ważny. Przyklejeni do telefonu czy komputera nie jesteśmy w stanie odpocząć. Według ekspertów dobry urlop powinien trwać trzy tygodnie. Przez pierwszy tydzień przyzwyczajam się do tego, że nie pracuję, w drugim tygodniu odpoczywam, a w trzecim przyzwyczajam się do myśli, że wracam do pracy. Mój znajomy powiedział kiedyś, że dobry urlop to taki, kiedy wracam i nie pamiętam hasła do komputera.  Tyle że wiele z nas nie potrafi wypoczywać.Najlepiej odpoczywa się w innym świecie niż w tym, który generuje w nas stres. Jeśli zatem stres wywołuje u nas praca z komputerem, telefonem, to muszę znaleźć świat, w którym tego nie będzie. Dla wielu ludzi to będzie las, woda. Ale znowu nie chodzi o to, żeby demonizować nowoczesne technologie. Mówimy o pewnych wyzwaniach dla każdego z nas we współczesnym świecie. Czasami po prostu dużo tracimy przez to, że zajmujemy się rzeczami, które wcale nie są ważne. Czytałam badania, z których wynika, że ciągłe pstrykanie fotek prowadzi do tego, że nie koncentrujemy się na emocjach i przeżyciach w danej chwili.Tak właśnie jest. Dzisiaj nawet dorośli ludzie wchodzą w fazę adolescencyjną; zachowują się jak nastolatkowie, ciągle potrzebują zapewnienia, że są fajni. Dzieje się tak przez media społecznościowe. Oczywiście jeśli ktoś ma taką pracę, że ciągle korzysta z telefonu czy komputera, to okej, tak musi być. Problem zaczyna się w momencie, gdy traci się kontakt z rzeczywistością. Gdy ktoś ze mną rozmawia, a ja nie mogę się skupić, bo myślę tylko o tym, że zawibrował mi telefon i muszę koniecznie zareagować. No dobrze. A wysłanie SMS-a na święta to obciach?Ja osobiście SMS-ów w święta nie wysyłam, wolę zadzwonić, choć oczywiście cieszę się, gdy ktoś wyśle mi wiadomość. Rozmowa wydaje mi się jednak przyjemniejsza. Nie jestem bardzo krytyczny wobec świątecznych SMS-ów, ale sam staram się tego nie robić – zwłaszcza gdy wysyłamy coś, co jest wielokrotnie powielane. Dlatego gdy dostaję kolejny wierszyk, to miło, że ktoś o mnie pamiętał, ale musimy mieć świadomość, że takie wiadomości tracą element osobowy. Ludzie doceniają wysiłek. Wysłanie SMS-a jest jakimś wysiłkiem, ale większym na pewno jest fakt, że się o kimś pomyślało i do niego zadzwoniło."
http://kobieta.wp.pl/matematyka-w-sluzbie-milosci-6104188971189377a,"Matematyka w służbie miłości Wydaje się, że nie ma dwóch bardziej odmiennych dziedzin. Jedna jest królową nauk, druga – serc, a przecież każdy powie, że emocje  nie mają nic wspólnego z logiką. Okazuje się jednak, że miłość może zadziwiająco wiele zawdzięczać matematyce. Matematyka otacza nas niewidzialnym kokonem. Pewnie o tym nie wiesz, ale gdy patrzysz na Drogę Mleczną, liście paproci albo muszlę ślimaka czy własne odbicie w lustrze, widzisz proporcje liczbowe, wyrażone odkrytą już przez starożytnych Greków złotą liczbą – fi (1,618). A jeśli matematyczny porządek można odkryć zarówno w budowie płatków śniegu, jak i gigantycznych galaktyk, dlaczego nie miałby istnieć także w naszych uczuciach?  Matematyka to wspaniała dziedzina, ale nawet gdy ją kochasz, po sześciu godzinach wykładu możesz mieć serdecznie dosyć. Jak więc zainteresować studentów równaniami różniczkowymi? Kazać im policzyć, jakie szanse na przetrwanie miłosnych zmagań mieli Romeo i Julia! Na ten genialny pomysł wpadł w latach 80. XX wieku amerykański matematyk Steven Strogatz. Zachwyceni studenci zaprzęgli do opisu relacji między najsłynniejszymi kochankami świata układy dynamiczne (struktury matematyczne pozwalające przewidzieć stan układu w przyszłości, jeśli znamy jego stan w bieżącej chwili, oraz jego – chwilowe  – tendencje zmian). Badali, jak na trwałość związku wpływają nastroje partnerów. – Romeo kocha Julię, ale Julia jest kapryśna. Im bardziej on okazuje miłość, tym bardziej ona usiłuje od niego uciec. Wtedy zniechęcony Romeo wycofuje się, a Julia zaczyna dostrzegać jego atrakcyjność. Romeo działa jak echo Julii: pozytywne emocje rosną, gdy Julia go kocha, a kiedy nienawidzi, narastają negatywne – wyjaśnia model tego układu dynamicznego dr Urszula Foryś z Instytutu Matematyki Stosowanej i Mechaniki Uniwersytetu  Warszawskiego. 
Miłosnomatematyczne zmagania tak spodobały się studentom, że zaczęli liczyć szanse przetrwania związków kolejnych ikonicznych par, od Pięknej i Bestii po Cyrana de Bergerac i jego umiłowaną kuzynkę. Do zabawy dołączyli wkrótce kolejni naukowcy (m.in. profesor teorii systemów Sergio Rinaldi, który pisał o równaniach miłosnej dynamiki u Petrarki, i fizyk Clint Sprott, zajmujący się matematycznymi modelami miłości i szczęścia). Bo choć nie da się wyczuć, kogo, gdzie i kiedy porazi strzałą ten mały drań Amor, skutki jego działań są już dużo łatwiejsze do przewidzenia. Zakochanie, miłość, ślub, rodzicielstwo – to jeden z kilku schematów, według których przebiega nasze miłosne życie. A matematycy kochają schematy. I potrafią zrobić z nimi prawdziwe cuda.  – Matematyka może zaproponować nowy sposób spojrzenia na niemal wszystko – przekonywała uczestników konferencji TED na Binghamton University w Nowym Jorku Hannah Fry. Płomiennie rudowłosa i uroczo zaróżowiona przypominała bardziej irlandzkiego elfa z ciętym poczuciem humoru niż poważną brytyjską matematyczkę: – Chyba wszyscy się zgodzimy, że matematycy są znani z trafnego doboru partnerów. Nie tylko dzięki naszym wspaniałym osobowościom, wyjątkowym umiejętnościom konwersacji oraz schludnym piórnikom. Zawdzięczamy to również ogromnej ilości obliczeń wykonanych w poszukiwaniu sposobu na znalezienie idealnego partnera. W brawurowym wykładzie (blisko 4 mln wyświetleń w Internecie) Fry zaprezentowała matematyczne wskazówki mogące ułatwić XXI-wieczne poszukiwania drugiej połówki, statystycznie najczęściej odbywające się przez Internet. Bazowała m.in. na badaniach twórców kultowego portalu randkowego OkCupid (założonego przez… matematyków, którzy przez blisko dekadę szukali schematów, według jakich działali randkowicze w sieci). Fry przekonywała, że szansę na wymarzoną miłosną interakcję ma każdy, bo najbardziej popularni nie są wcale ci superatrakcyjni (co udowodniła stosownym działaniem). Wyjaśniła też, że z matematycznego punktu widzenia nie powinniśmy wiązać się z pierwszą osobą, która się nami zainteresuje, ale też lepiej nie zwlekać zbyt długo z wyborem partnera. Posługując się metodą optymalnego punktowania: jeśli zaczynamy randkować w wieku 15 lat i chcemy wziąć ślub około 35. roku życia, przez pierwszy okres (stanowiący 37 proc. czasu randkowania) powinniśmy odrzucić wszystkich kandydatów, a potem wybrać pierwszą osobę, która wydaje się lepsza od poprzedników. – Matematyka udowadnia, że takie postępowanie maksymalizuje szanse na znalezienie idealnego partnera – twierdzi Hannah Fry. I zaraz dodaje, że całe wyliczenie bierze w łeb, jeśli trafimy na Pana Idealnego podczas pierwszych 37 proc. czasu. Nie jest to więc stuprocentowo pewna, ale za to statystycznie dająca najlepsze rezultaty metoda. Najważniejsze jednak, że stosujemy się do niej nieświadomie, randkując ostro koło dwudziestki, a szukając życiowego partnera, gdy zbliżamy się do trzydziestki. To według Fry, która jest również autorką książki „Matematyka miłości”, potwierdza zasadność użycia równań i algorytmów w służbie uczuć. – To dowód, że nasze mózgi są zawczasu skonstruowane tak, by działać według matematycznych schematów. Dr Urszula Foryś zajmuje się głównie zastosowaniami matematyki w biologii i medycynie. I podobnie jak Hannah Fry uważa, że matematyka to wszechstronne narzędzie, które może pomóc nam niemal w każdej dziedzinie życia. Od leczenia nowotworów po miłość.
– Nauki przyrodnicze i społeczne są wciąż empiryczne. Jeśli czegoś nie zobaczymy w doświadczeniu, to nie jesteśmy w stanie przewidzieć, czy może się zdarzyć. Gdy pracujemy nad modelowaniem dynamiki terapii nowotworów, sprawdzamy m.in., jak łączyć terapie, kiedy i jak wprowadzać leczenie niestandardowe. Eksperymentalista nie jest w stanie sprawdzić wszystkich możliwych kombinacji, a co dopiero zbadać ich w praktyce, bo przecież musiałby eksperymentować na ludziach. My robimy to w komputerach – tłumaczy.  Kilka lat temu, zainspirowana m.in. pracami Stevena Strogatza, postanowiła również swoim studentom zadać miłosne równania. Wybór padł na stworzenie matematycznego modelu związku romantycznego, który pozwoli prognozować, czy dana relacja przetrwa, czy się rozpadnie – z uwzględnieniem tego, jak rzutują przeżycia jednego z partnerów na reakcje drugiego, czyli tzw. zjawisko opóźnienia. Okazało się, że może mieć ono spore znaczenie dla przyszłości kochanków.  – Poprzez modelowanie matematyczne możemy opisać każdy proces, który nas interesuje. Na przykład relację między dwojgiem ludzi i jej możliwe wyniki – tłumaczy  dr Foryś. – W modelu możemy jednemu partnerowi zmienić jakąś cechę – uznając, że popracuje z psychologiem nad jej zmianą – i zobaczyć, jaki będzie miało to wpływ na cały związek. Wyliczymy, czy warto pracować nad zmianą tej cechy, bo co, jeśli lepiej skupić się na innej? Możemy zbadać efekty wszystkich możliwych zmian i wybrać najlepszą strategię.
Polskim matematykom przyszło do głowy stworzenie serwisu internetowego, w którym na podstawie badania zachowań partnerów można oszacować, jakie reakcje będą dla związku optymalne: – Moglibyśmy informować partnerów, które z nich powinno być bardziej refleksyjne, a które musi reagować szybciej.
Serwis miałby służyć tym związkom, którym grozi rozpad. Niestety, pozostaje tylko bytem teoretycznym, bo nie udało się zdobyć grantu na dalsze prace. Na razie polscy zakochani nie będą więc mieli osobistego pożytku z prac matematyków. 
– Jeśli chcemy przekładać wyniki modelowania matematycznego na rzeczywistość konkretnej pary, zmienne używane w równaniach muszą być zmierzone. I tu matematyk potrzebuje psychologa, który pomoże mu zmierzyć i usystematyzować ludzkie reakcje – mówi dr Foryś.   Jak dotąd jedynym psychologiem, który przeprowadził badania ilościowe i we współpracy z matematykiem przełożył równania na konkretne porady dla par,  jest amerykański terapeuta John Gottman. Od ponad  30 lat prowadzi Instytut Badania Związków, instytucję, która zaprzęgła matematykę do walki z plagą rozwodów (w USA rozstaje się co drugie małżeństwo). Jak wspomina w książce „Principia Amoris. The New Science of Love”, opisującej matematyczne reguły życia uczuciowego, Gottman w młodości sam nie miał szczęścia w miłości. Zaczął więc badać małżeństwa w nadziei, że znajdzie w ich zachowaniach złoty wzór na to, jak żyć długo i szczęśliwie (chyba mu się udało, bo dr Julie Schwartz Gottman, którą poślubił ponad 30 lat temu, nazywa „swoim klejnotem, genialną i przepiękną żoną”. Trzecią, jeśli mamy być skrupulatni). Wraz z Robertem Levensonem, najlepszym przyjacielem i podobnym miłosnym nieudacznikiem, przebadał setki par, nie tylko przysłuchując się ich rozmowom, lecz także nagrywając je, monitorując badanym tętno, ciśnienie krwi, przewodnictwo skóry, mimikę. Odkryli, że najważniejszym wskaźnikiem rozwodu jest nastawienie partnerów w rozmowie: negatywne – zwiększało ryzyko rozstania aż o 90 proc. Ale w odkryciu, jak i dlaczego pary wpadają w spiralę negatywnej energii, pomógł im dopiero matematyk James Murray. Stworzył równania rozpisujące szanse na to, jakie nastawienie w następnej rozmowie będą mieli małżonkowie, biorąc pod uwagę takie zmienne, jak ich nastrój (gdy są sami i kiedy przebywają z partnerem) i to, jak wpływa na nich  osoba współmałżonka.
Dziś pary stojące na krawędzi są w instytucie Gottmana badane jak kosmonauci przed startem. Ich emocje, kodowane za pomocą systemu liczb, są przepuszczane przez skomplikowany wzór matematyczny, w wyniku czego powstaje unikalny wzorzec interakcji pary, „DNA małżeństwa”. Wystawiana na jego podstawie prognoza trwałości związku sprawdza się z dokładnością do 94 procent! Gottman chwali się oszałamiającymi wynikami – aż 70 procent par, które wprowadziły w życie otrzymane w jego instytucie zalecenia, zawraca znad rozwodowej przepaści i żyje dalej długo i szczęśliwie. Okazuje się więc, że matematyka może naprawdę pomóc miłości. Jak mówiła Hannah Fry: – Równania i symbole mają głos, który wyraża ogromny urodzaj natury i oszałamiającą prostotę w schematach, które kręcą się, zaginają i ewoluują wokół nas. I opisują wszystko, od sposobu, w jaki działa świat, po nasze zachowanie. Już Galileusz uważał matematykę za alfabet, za pomocą którego Bóg opisał wszechświat. Być może, by miłość trwała, nie wystarczy kochać, ale trzeba też jasno i logicznie myśleć. I dostrzegać schematy i równania nie tylko w książkach, lecz także we wszystkim, co nas otacza. Zwłaszcza w naszych związkach. Być może, by miłość trwała, nie wystarczy kochać, ale trzeba też jasno i logicznie myśleć. Według Johna Gottmana dobra komunikacja jest kluczem do trwałości małżeństwa. Jej wrogami są zaś „czterej jeźdźcy apokalipsy relacji”, typowe negatywne wzorce komunikacji, wywołujące walkę pozornie o nic: krytycyzm, postawa defensywna, zablokowanie kontaktu (milczenie, brak kontaktu wzrokowego, odmowa komunikacji) i pogarda. Czterej jeźdźcy zazwyczaj jeżdżą razem. Oto jak ich uniknąć: - Pomyśl, zanim powiesz. A potem pomyśl jeszcze raz – czy w czasie kłótni mówisz coś, by naprawić to, co się zepsuło, czy po prostu wyrzucasz napięcia i chcesz jak najmocniej zranić partnera? Druga opcja uruchamia apokalipsę.
- Nie wytaczaj najcięższych dział na początek.  Po wybuchu nuklearnym nie będzie co zbierać, także z twojego związku.
- Ustępuj. Zwłaszcza gdy nie kłócicie się o przyszłość związku, tylko o kolor firanek. Gdy zrobisz to kilka razy, stworzy się wzór, z którego możecie korzystać na przemian. Przypomnij, że kilka razy podniosłaś białą flagę, poproś o rewanż. Wymagaj po równo od partnera i od siebie. Jeśli krzyczysz, obrażasz i wbijasz szpile, dlaczego obrażasz się, gdy on stosuje tę samą taktykę?
- Naucz się godzić. Jeśli nie ma szans na ustępstwo ani konsensus, wypróbuj zmianę tematu, ratuj się poczuciem humoru, np. przełóż kłótnię na za tydzień o tej samej porze. I celebruj to, że znów jesteście blisko.
- Skup się na plusach. Im więcej relacji pozytywnych między partnerami, tym większe szanse ma związek.
- Kłóć się na bieżąco. Nie pozwalaj drobiazgom rosnąć. Według Gottmana największe szanse na sukces mają pary o „niskim punkcie zapalnym”. Te, które szybko dają sobie znać, że coś szwankuje w relacji, i robiąc to, szukają wspólnie rozwiązania, a nie próbują się nawzajem zniszczyć."
http://kobieta.wp.pl/jak-przekonac-do-siebie-pracodawce-podczas-rozmowy-kwalifikacyjnej-6104134318314625a,"Jak przekonać do siebie pracodawcę podczas rozmowy kwalifikacyjnej? Rozmowa rekrutacyjna to jedna z najbardziej stresujących sytuacji. Podczas spotkania trwającego często tylko pół godziny, mamy za zadanie opowiedzieć o swoich osiągnięciach i przekonać do siebie pracodawcę. To zdecydowanie nie jest łatwe zadanie, szczególnie, że często o jedno miejsce walczą kandydaci z podobnymi kwalifikacjami. Co więc zrobić, by osiągnąć sukces? Okazuje się, że poza częścią merytoryczną istotną rolę odgrywają inne czynniki. Warto wziąć je pod uwagę. Wiele z nas zastanawia się, dlaczego po udanych spotkaniach pracodawcy już nigdy się nie odezwali. Być może problem nie leżał w doświadczeniu, a w tym, jak się zaprezentowaliśmy. Czasami niuanse mogą spowodować, że stracimy szansę na zdobycie wymarzonej posady. Jeśli do tej pory myśleliście, że wystarczy świetne CV, to czas zmienić swoje podejście. Psycholożka biznesu Anna Białous-Griffiths opowiedziała nam o wskazówkach, które mają fundamentalne znaczenie w kontekście rozmów kwalifikacyjnych. Jakie znaczenie ma strój? Jakie ubrania wybierać, by wypaść profesjonalnie?
Strój ma ogromne znaczenie. To jedna z pierwszych rzeczy, które pracodawca zauważa w kontakcie z kandydatem, zanim jeszcze padną pierwsze słowa. Natychmiast, już na poziomie nieświadomym, ubranie wywołuje pewne reakcje emocjonalne u odbiorcy, dlatego warto wybrać taki strój, który sprawi, że będziemy odbierani jako osoby odpowiednie na dane stanowisko. Elegancki garnitur sprawi, że kandydat lub kandydatka będą wydawać się bardziej kompetentni. Jest taka zasada: lepiej być ubranym zbyt elegancko niż zbyt ""na luzie"". Podczas rozmowy kwalifikacyjnej, kiedy będziemy elegancko ubrani, prawdopodobnie poczujemy się pewniej, a dodatkowo rekruter potraktuje nas poważniej i odbierze nas jako osoby bardziej profesjonalne. Zatem na rozmowę kwalifikacyjną najbezpieczniej przyjąć styl stroju biznesowego. Mężczyźni powinni wybrać garnitur i krawat, a kobiety kostium ze spódnicą lub spodniami. Polecam kolory stonowane. Koszula powinna być jasna, np. biała, beżowa, szarobłękitna. Panie przez cały rok obowiązuje noszenie rajstop lub pończoch. Fryzura powinna być skromna, prosta, staranna. Czasami można pozwolić sobie na trochę luzu, ale wszystko zależy od specyfiki stanowiska pracy. Jeśli staramy się o pracę związaną z kontaktem z klientem, lepiej nie ryzykować i wybrać klasyczny strój oraz stonowane kolory. A jakich ubrań należy unikać?
Należy unikać prześwitujących ubrań, zbyt dużych wycięć i dekoltów, zbyt wysokich, krzykliwych obcasów. Buty powinny być zakryte. Niezależnie od pogody nie zakładamy klapek czy sandałów. Czy w przypadku kobiet czerwona szminka będzie dobrym pomysłem?
Makijaż powinien być subtelny i niezbyt przesadzony. Najlepiej nie eksperymentować z nowymi kosmetykami, tylko użyć tych już sprawdzonych. Czerwony kolor szminki uważam za dość ryzykowny. Myślę, że lepiej postawić na błyszczyk lub szminkę o delikatnym, naturalnym kolorze. Makijaż nie będzie wyglądał wtedy jak wieczorowy. Oczywiście są wyjątki. Aktorzy, artyści, muzycy, modelki mogą pozwolić sobie na więcej swobody. Jak gestykulować i przede wszystkim, co robić z rękami, żeby wyglądać naturalnie podczas rozmowy?
Warto gestykulować, bo to dodaje naszej wypowiedzi więcej dynamiki oraz ułatwia rozumienie przekazywanej przez nas treści. Oczywiście nie chodzi o to, żeby wymachiwać rękami bezwiednie, ale żeby gesty podkreślały znaczące elementy naszej wypowiedzi. Stanie się wtedy ciekawsza i bardziej przekonująca. Czy wiek osoby rekrutującej ma wpływ na to, jakiego słownictwa powinniśmy używać?
Moim zdaniem warto używać słownictwa odpowiedniego na danym stanowisku pracy, niezależnie od wieku osoby rekrutującej. Najważniejszy jest szacunek do osoby, z którą rozmawiamy, a to jest niezależne od wieku naszego rozmówcy. W pewnych firmach, czy na pewnych stanowiskach można pozwolić sobie na humor i więcej swobody, ale trzeba być bardzo uważnym, aby nikogo nie urazić. W jakich godzinach najlepiej umówić spotkanie - rano, w trakcie dnia czy po południu?
Jeśli mamy taką możliwość, najlepiej umówić się w godzinach, kiedy mamy najwięcej energii i jesteśmy najbardziej kreatywni. Dla jednych osób są to godziny poranne, a inni potrzebują więcej czasu, żeby się „rozkręcić”, więc dla nich lepsze są godziny popołudniowe. A jak mówić o swoich słabych stronach? Czy przyznawać się do nich?
Warto znać swoje słabsze strony. Nie warto jednak mówić o wszystkich wadach. Jeśli będziemy o to pytani, warto powiedzieć o słabiej stronie, z którą już sobie poradziliśmy lub o takiej, którą można zamienić na jakąś korzyść, na przykład o zbyt dużej dokładności. Warto także powiedzieć, w jaki sposób zamierzamy sobie z naszą wadą poradzić i przyznać się do tego, co już teraz w tym kierunku robimy. Jakie błędy ludzie najczęściej popełniają podczas rozmowy rekrutacyjnej?
Jest ich kilka. Pierwszy to brak punktualności, odbierany jako brak szacunku do czyjegoś czasu. Kolejnym błędem jest krytykowanie byłego pracodawcy, odbierane często jako brak lojalności. Kandydaci na przyszłych pracowników często też udzielają zbyt krótkich odpowiedzi, przez co uważani są za niezaangażowanych w rozmowę. Jednak zbyt długie wypowiedzi również wpływają niekorzystnie na ocenę osoby rekrutującej. Warto skupić się wyłącznie na konkretnym pytaniu pracodawcy zamiast opowiadać długie historie. Ale to nie wszystko. Nieznajomość firmy jest następnym znaczącym błędem powtarzającym się w czasie spotkań rekrutacyjnych. Na koniec należy wspomnieć o nieodpowiedniej mowie ciała. Zdenerwowani kandydaci nierzadko tracą całkowitą kontrolę nad swoim ciałem i gestami. Jak nad tym zapanować i wyciszyć się przed rozmową z pracodawcą?
Najszybciej i najskuteczniej można pozbyć się stresu dzięki ćwiczeniom fizycznym, podczas których odreagowujemy emocje i nagromadzone napięcie. Jeśli masz możliwość, pobiegaj, poćwicz, idź na basen lub przejdź się na 20-minutowy spacer. Przed wyjściem z domu włącz ulubioną muzykę, tańcz lub śpiewaj. To poprawi Ci humor, sprawi, że obniży się poziom stresu. Przypomnij sobie o wszystkich swoich zawodowych oraz osobistych sukcesach. Dzięki temu poczujesz się pewniej. Przed samą rozmową wyprostuj się - to doda ci jeszcze więcej pewności i odwagi. Wyrównaj i zwolnij oddech. Naucz się oddychać przeponowo. Będziesz wtedy mówić spokojniej i bardziej zdecydowanie. W jaki sposób informować pracodawcę o swoich oczekiwaniach finansowych?
Temat wynagrodzenia powinien poruszyć rekruter, dlatego warto poczekać i nie dopytywać o to zbyt wcześnie. Jeśli osoba, która zaprosiła nas na rozmowę, nie porusza tego zagadnienia, pod koniec spotkania warto powiedzieć, że temat finansów jest dla nas ważny. Należy wtedy przedstawić swoje oczekiwania. Warto także w trakcie rekrutacji poznać dokładnie zakres obowiązków na danym stanowisku i uwzględnić to. Przed rozmową dobrze zrobić badanie rynku i sprawdzić, jak wyglądają średnie wynagrodzenia na danym stanowisku w regionie, w którym staramy się o pracę. Podczas rozmowy warto także nie tylko skupiać się na kwestii wysokości zarobków, ale także dopytać o inne korzyści związane z danym stanowiskiem takie jak: ścieżka rozwoju, wielkość firmy, szkolenia, bonusy, system motywacyjny. Anna Białous-Griffiths jest psychologiem, coachem, psychoterapeutką i trenerką rozwoju osobistego.  Zobacz też: Jak rozmawiać z partnerem o finansach?"
http://kobieta.wp.pl/co-sprawia-ze-wiosna-czesciej-sie-zakochujemy-6103510264210561a,"Co sprawia, że wiosną częściej się zakochujemy? Wiosną nabieramy chęci do życia, a tym samym mamy ochotę na nową miłość. Co sprawia, że właśnie o tej porze roku częściej się zakochujemy? Między innymi na te pytania odpowiada seksuolog i psychiatra prof. Zbigniew Lew-Starowicz. - Paradoksalnie Polacy mają mniejszą aktywność seksualną niż w czasach PRL-u - mówi prof. Zbigniew Lew-Starowicz. - Wtedy to była jedyna forma rozrywki i spędzania wolnego czasu z powodu braku innych pokus. Teraz mamy sto kanałów telewizyjnych, laptopy, w których jest kontakt z całym światem. Żyjemy w coraz większym pośpiechu. Na pewno nie kultywujemy sztuki miłosnej na zasadzie, że jesteśmy z bliską nam osobą i są pieszczoty, i sobie rozmawiamy. Tego brakuje. Robimy badania, ile trwa seks Polaków. I z tych badań wynika, że generalnie krótko, bo to się koncetruje na ubogiej sztuce miłosnej i standardowym kontakcie seksulnym. I koniec."
http://kobieta.wp.pl/oni-ogladaja-pornografie-w-samotnosci-one-wola-wspolne-seanse-6103134805774977a,"Oni oglądają pornografię w samotności, one wolą wspólne seanse Pornografia to jeden z najczęściej poruszanych tematów. Szczególnie w kontekście związków damsko-męskich. Czy oglądanie filmów pornograficznych działa korzystnie na nasze relacje? A może lepiej ich unikać? Aby zgłębić ten temat przeprowadzono 50 badań z udziałem 50 tysięcy respondentów z różnych krajów, których zapytano o doświadczenia związane z pornografią. Wyniki opublikowane w magazynie akademickim ""Human Communication Research"" były zaskakujące. Według wyników badań panowie porównują filmową fikcję do swoich związków, co wpływa niekorzystnie na ocenę ich relacji ze swoimi partnerkami. ""Szara rzeczywistość"" staje się dla nich trudna do zaakceptowania i dlatego często przestają odczuwać satysfakcję seksualną. Co ciekawe, z punktu widzenia kobiet pornografia nie ma żadnego wpływu na postrzeganie relacji w związkach z mężczyznami. Panie z łatwością odróżniają rzeczywistość od fikcji, ponieważ mają świadomość, że obrazy filmowe nie dostarczą prawdy na temat seksu. Faceci oglądają pornografię w samotności, a kobiety wolą wspólne seanse. Te fakty mają znaczący wpływ na wyniki eksperymentu. Właśnie z powodu alienacji partnerzy dystansują się od swoich wybranek. Zaś kobiety, oglądając porno, chcą dzielić się swoimi doświadczeniami i poczuć intymność. Ponadto warto obalić mit dotyczący kobiecych doświadczeń z pornografią. Okazuje się, że oglądanie mocnych scen erotycznych wcale nas nie obrzydza. Wbrew pozorom tylko nieliczna grupa pań ich nie znosi. Nie zapominajmy, że filmy erotyczne nierzadko działają na naszych partnerów uzależniająco. To kolejny problem, na którego temat zbyt często milczymy. Faceci chcą dostarczać sobie kolejnych ekscytujących chwil w celu uzyskania silnego pobudzenia, dlatego coraz częściej interesują sięgają po pornografię. Uzależnienie od pornografii polega na tym, że chce się tego samego… ale inaczej. Potrzebna jest nowość, żeby osiągnąć tak samo silny haj. Wrogiem jest przyzwyczajenie do regularnie doświadczanego bodźca. Nazywamy to uzależnieniem od pobudzenia – żeby uzyskać ten sam poziom stymulacji, konieczny jest nowy materiał, ponieważ oglądanie wciąż tych samych obrazów po krótkim czasie staje się nieciekawe. - czytamy we wstępie książki ""Gdzie ci mężczyźni?"" autorstwa Philipa Zimbarda. Niemieccy psychologowie Simone Kuhn i Jurgen Gallinat przeprowadzili badania, z których wynika, że mężczyźni regularnie oglądający pornografię mają mniejszą objętość mózgu i mniej połączeń nerwowych w prążkowiu (to obszar mózgu związany z odczuwaniem przyjemności). Ponadto zbyt intensywne oglądanie filmów erotycznych negatywnie wpływa na męskie libido. Zdarza się bowiem, że kobiety skarżą się na brak zainteresowania seksem ze strony uzależnionych partnerów. Pamiętajmy jednak, że są to skrajne przypadki przypadki, które niekoniecznie muszą dotyczyć twojego partnera. Jeśli  zauważyłaś pierwsze symptomy uzależnienia u swojego faceta, postaraj się z nim o tym problemie porozmawiać. Być może czas wybrać się do seksuologa."
http://kobieta.wp.pl/czy-stres-zagraza-twojemu-zdrowiu-zrob-test-5982718075602049a,"Czy stres zagraża twojemu zdrowiu? Zrób test Stres to choroba cywilizacyjna. Wielu z nas narzeka na szybkie tempo życia, ciężką pracę i zbyt dużo wyzwań na co dzień. Tymczasem przewlekły stres to nie tylko złe samopoczucie. Może mieć poważne konsekwencje dla naszego zdrowia, a z czasem nawet zagrażać życiu. Stres to choroba cywilizacyjna. Wielu z nas narzeka na szybkie tempo życia, ciężką pracę i zbyt dużo wyzwań na co dzień. Tymczasem przewlekły stres to nie tylko złe samopoczucie. Może mieć poważne konsekwencje dla naszego zdrowia, a z czasem nawet zagrażać życiu. Czy powinieneś bardziej na siebie uważać? Psychologowie opracowali prosty test, który pozwala sprawdzić, czy nasz poziom stresu jest na niebezpiecznym poziomie. Wbrew pozorom stres sam w sobie nie jest czymś negatywnym. Wręcz przeciwnie, zdaniem wielu naukowców bez choćby odrobiny stresu w ogóle nie bylibyśmy w stanie funkcjonować. W odpowiedniej ilości napędza nas do działania i poprawia nasze samopoczucie. Taki pozytywny stan jest nazywany eustresem. Problem zaczyna się w momencie, kiedy pojawiają się negatywne bodźce, tzw. stresory. Mówimy wtedy o dystresie. Jeśli taki stan trwa zbyt długo, w organizmie zachodzą niepokojące zmiany. Co się dzieje, kiedy za dużo w naszym życiu negatywnych bodźców? Z początku organizm zaczyna działać sprawniej niż dotychczas, wchodzi na najwyższe obroty. Mamy dużo energii, lepiej rozumujemy, bardzo chcemy działać. W taki sposób organizm chce stawić czoło stresorowi. Jeżeli jednak stresor nie znika, organizm zaczyna powoli słabnąć. Znajdujący się we krwi kortyzol, zwany hormonem stresu, na dłuższą metę ma na nas bardzo negatywny wpływ. Robimy się zmęczeni, osłabieni. Pogarsza się kondycja cery i włosów. Coraz gorzej działa nasz układ immunologiczny. W efekcie częściej chorujemy, łapiemy każde przeziębienie. Zwiększa się ciśnienie krwi i wzrasta ryzyko chorób sercowo-naczyniowych. Groźne są też psychologiczne następstwa przewlekłego stresu, w tym stany lękowe i depresja. Skala stresu Skąd mamy wiedzieć, czy poziom stresu zagraża naszemu zdrowiu? Thomas Holmes i Richard Rahe opracowali specjalną skalę, która pozwala to ocenić. Badacze stwierdzili, że stres można określić na podstawie ważnych wydarzeń, które miały miejsce w naszym życiu w ostatnim czasie. Każdemu bodźcowi nadano odpowiednią wartość umowną w skali od 0 do 100. W ten sposób powstał popularny kwestionariusz Social Readjustment Rating Scale (SRRS). Holmes i Rahe przetestowali swoje narzędzie badawcze na ludziach, którzy trafiali do szpitala na ostry dyżur. Okazało się, że większość z nich doświadczyła w przeciągu roku większej liczby stresujących wydarzeń niż osoby towarzyszące. W ten sposób, przy pomocy statystyki, udowodniono związek pomiędzy stresorami a chorobą. Jeżeli chcesz sprawdzić, czy poziom stresu grozi twojemu zdrowiu, zrób test. Weź kartkę i długopis. Jeżeli doświadczyłeś danego wydarzenia w przeciągu ostatniego roku, wpisz liczbę punktów, jaka jest mu przypisana. Stresory: Teraz zsumuj punkty i sprawdź, czy twoje zdrowie jest zagrożone: - 150–199 jednostek stresu = 37-procentowa szansa choroby w ciągu kolejnych 2 lat;
- 200–299 jednostek stresu = 51-procentowa szansa choroby w ciągu kolejnych 2 lat;
- ponad 300 jednostek stresu = 79-procentowa szansa choroby w ciągu kolejnych 2 lat. Kontrowersje Skala SRRS jest bardzo przydatna przy określeniu tego, ilu stresorów doświadcza dana osoba. Ukazuje, że stresorami są nie tylko negatywne, ale także pozytywne zdarzenia. Sam urlop to już 13 punktów, a niepokojące dla organizmu bywają nawet zmiany częstości spotkań rodzinnych. Nie można jednak traktować SRRS jak wyroczni. Psychologowie zaznaczają bowiem, że odczuwany przez nas niepokój w dużej mierze zależy od interpretacji faktów. Przykładowo przejście na emeryturę dla niektórych osób będzie wiązało się z silnym stresem, a inni potraktują to jako ulgę. Dla niektórych już samo pójście na urlop to wystarczający powód do tego, żeby nie spać po nocach. Jeśli jednak wynik SRRS jest dość wysoki, specjaliści radzą, żeby bardziej na siebie uważać. Niestety, wciąż mamy za małą wiedzę na temat tego, jak radzić sobie ze stresem. Warto na przykład poznać techniki relaksacyjne, które pomogą w wyjątkowo trudnych sytuacjach. Można postawić też na odpowiednie odżywianie i aktywność fizyczną. (sr/mtr), kobieta.wp.pl POLECAMY:   Kochają się, ale nie uprawiają seksu    7 zwiastunów rozwodu   10 prostych sposobów radzenia sobie ze stresem"
http://kobieta.wp.pl/stres-utrudnia-seks-a-seks-leczy-stres-5982743375291521a,"Stres utrudnia seks, a seks leczy stres – Już ponad jedna czwarta Polaków oficjalnie przyznaje, że życie seksualne utrudniają im przemęczenie i problemy – zauważa prof. Zbigniew Izdebski. Tymczasem, to właśnie regularne uprawianie seksu łagodzi stres i uczucie niepokoju. – Już ponad jedna czwarta Polaków oficjalnie przyznaje, że życie seksualne utrudniają im przemęczenie i problemy – zauważa prof. Zbigniew Izdebski. Tymczasem, to właśnie regularne uprawianie seksu łagodzi stres i uczucie niepokoju. Spędzanie długich godzin w pracy, przygotowywanie projektów ,,na wczoraj”, bieganie na spotkania – wszystko to, oraz postępujące zmęczenie powoduje, że nie możemy osiągnąć satysfakcji seksualnej, jak również wpływa na brak inicjatywny wobec partnera. Stres ma ogromny wpływ na naszą seksualność. Z własnego życia pamiętamy, ile razy nie mieliśmy ochotny na zbliżenie po wyczerpującym dniu spędzonym w stresującej pracy. Stres wpływa zarówno na seksualność kobiet, jak i mężczyzn. Doprowadza nie tylko do oziębłości seksualnej czy zaburzeń erekcji u mężczyzn, ale także do problemów z płodnością. Raz w tygodniu Na dodatek stres skraca długość seksualnych uniesień. Dziś – co wynika z badań prof. Izdebskiego – Polacy kochają się przeciętnie przez ok. 14 minut, o ponad cztery minuty krócej niż przed dekadą. O ile w ogóle chcą się kochać. Z raportu Polskiego Towarzystwa Seksuologicznego wynika bowiem, że obowiązki zawodowe są coraz częściej dogodną wymówką, by uciec od seksu. Z raportu „Seksualność Polaków 2011” wynika, że 71 procent z nas uprawia seks raz w tygodniu, a około 40 procent robi to 2-3 razy w tygodniu. Do łóżkowych igraszek od poniedziałku do niedzieli przyznaje się tylko 5 proc. mężczyzn i 4 proc. kobiet. Życie płciowe zrównuje się z zerem – To jest zamknięte koło: im pracy więcej, tym mniejsze libido, coraz większe zaburzenia seksualne, coraz częstsze problemy z erekcją. Co wtedy myśli taki facet? – pyta dr Wiesław Ślósarz na łamach ""Newsweeka"". – W łóżku jestem słaby, to pokażę, że chociaż w pracy sobie radzę. Nie udało mi się zbudować udanego emocjonalnie związku, to udowodnię wszystkim i samemu sobie, że jestem świetnym naukowcem, biznesmenem albo dyrektorem. Taki pan dyrektor pracuje więc na tak wyśrubowanych obrotach, aż wreszcie jego życie płciowe zrównuje się z zerem. – Młody mężczyzna, najwyżej 40-letni, często po wielu eksperymentach z narkotykami, które mają go pobudzić do seksu i życia. Wszystko to na nic. Jego życie płciowe sprowadza się wyłącznie do obcowania z laptopem – tak swojego pacjenta określa dziś seksuolog dr Stanisław Dulko. Stresujące wydarzenia bardzo często doprowadzają do rozwinięcia stanów depresyjnych, które już w swojej definicji są przyczyną obniżenia libido (popędu płciowego). Próba zastosowania leków antydepresyjnych jest nieskuteczna, gdyż leki antydepresyjne same w sobie powodują obniżenie libido. U osób rozwiedzionych często latami występuje niechęć wobec innych, co uzewnętrznia się poprzez unikanie kontaktów seksualnych. Według ""Raportu Seksualności Polaków"" opracowanego przez seksuologa Zbigniewa Lwa-Starowicza w 2002 r., w przeprowadzonej ankiecie stawiającej pytanie o trudne sytuacje życiowe, które powodują wystąpienie problemów seksualnych, wyróżniono: problemy finansowe rodziny – ok. 30 procent odpowiedzi, utrata osoby bliskiej – ok. 20 proc., utrata pracy lub poważna choroba – ok. 15 proc. i rozwód – 3 procent. Do szeroko rozpowszechnionych problemów należy tzw. nerwica dyrektorska. Typowe dla kadry kierowniczej zaburzenia psychiczne rozwijają się u osób, które nie radzą sobie ze stresem. Zaburzenie ma dwa etapy. Początkowo objęcie stanowiska wiąże się wieloma nowymi problemami, które dana osoba chce jak najlepiej rozwiązać, rzuca się w wir pracy. Na tym etapie nie ma zaburzeń seksualnych, liczba stosunków odpowiada wysokiej dynamice życiowej. Jednak w miarę nawarstwiania problemów osoba staje się podejrzliwa, zamyka się w sobie, co odbija się na stosunkach małżeńskich. Dochodzi do dramatycznego spadku kontaktów 
seksualnych, występowania oziębłości u kobiet oraz zaburzenia erekcji u mężczyzn. Zmniejsza poziom stresu Tymczasem psychologowie z Uniwersytetu w Maryland dowiedli, że seks zwiększa inteligencję. Jest to kolejna, potwierdzona naukowo korzyść płynąca z intymnych zbliżeń – we wcześniejszych badaniach ukazano, że aktywność seksualna zmniejsza poziom odczuwanego stresu, pomaga spalać kalorie i wpływa pozytywnie na serce. Specjaliści prześcigają się w znajdowaniu coraz to nowych korzyści płynących z seksu. Badacze z Uniwersytetu w Pensylwanii zauważyli na przykład, że regularne uprawianie seksu zwiększa poziom kluczowych przeciwciał w organizmie, co oznacza, że ludzie aktywni seksualnie mogą się pochwalić lepszym zdrowiem. Co więcej, okazuje się, że stosunki seksualne mogą obniżać ciśnienie tętnicze krwi. Jest to także dobra forma aktywności fizycznej – każda minuta stosunku to około 5 kalorii mniej. Poza tym, seks przyspiesza pracę serca i angażuje różne partie mięśni. Zdaniem dr. Barry’ego R. Komisaruka z Uniwersytetu Stanowego w New Jersey, orgazm może łagodzić dolegliwości bólowe. W jego czasie do organizmu uwalniany jest hormon, który zwiększa próg bólu. Po szczytowaniu produkowana jest także prolaktyna, odpowiedzialna za uczucie rozluźnienia i senność. W ten sposób seks wspomagać może jakość snu. Intymne zbliżenia łagodzą również stres i niepokój. na podstawie ""Newsweek""/(gabi/mtr), kobieta.wp.pl POLECAMY:   Kobiety coraz częściej flirtują w sieci    Gdy miłość przeraża    Chcesz cieszyć się seksem? Ćwicz!   Seks oralny, którego on nigdy nie zapomni"
http://kobieta.wp.pl/kobiety-sa-na-co-dzien-bardziej-zestresowane-niz-mezczyzni-6102758176617089a,"Kobiety są na co dzień bardziej zestresowane niż mężczyźni  Na skutek wydarzeń życiowych stres może dopaść każdego. Z raportu przygotowanego przez działające na terenie Wielkiej Brytanii Towarzystwo Fizjologiczne wynika jednak, że generalnie najbardziej zestresowani są Szkoci i kobiety. Naukowcy przestrzegają, że długotrwały stres może wywierać negatywny wpływ na organizm.
– Stres dotyka mózgu, serca, układu nerwowego, hormonalnego, odpornościowego i pokarmowego. Przedłużający się stres może wywoływać choroby, takie jak wrzody oraz zwiększać ryzyko ataku serca – mówi dr Lucy Donaldson, przewodnicząca Komitetu Polityki Towarzystwa Fizjologicznego dr Lucy Donaldson.  Czy stres zagraża twojemu zdrowiu? Zrób test 
Badanie obejmowało ponad 2 tys. rezydentów Zjednoczonego Królestwa. Ankietowani oceniali, jak bardzo stresujące są dla nich różnego typu wydarzenia z życia, np. zgubienie telefonu, zmiana pracy, śmierć współmałżonka lub innej bliskiej osoby.
Wyniki pokazały, że dla kobiet każde pojedyncze wydarzenie było bardziej stresujące niż dla mężczyzn. Największe różnice pomiędzy płciami pojawiały się w przypadku zagrożenia terroryzmem. Najmniejsze dotyczyły przyjścia na świat pierwszego dziecka.
Poza tym, najbardziej zestresowani okazali się Szkoci, a najmniej mieszkańcy południowo-wschodniej Anglii.  Stres utrudnia seks, a seks leczy stres 
Stres częściej dopadał też osoby starsze. Wiązało się to zazwyczaj z poważną chorobą lub koniecznością odsiadywania wyroku w więzieniu. Młodzi ludzie, zwłaszcza ci w wieku 25-34 lat, byli bardziej skłonni reagować wzmożonym napięciem na skutek utraty telefonu, bądź przyjścia na świat pierwszego dziecka.
Badacze pytali również o wrażenia respondentów dotyczące Brexitu – planowanego wyjścia Wielkiej Brytanii z Unii Europejskiej. Ustalili, że Brexit w największym stopniu stresował osoby z wyższym wykształceniem, mieszkające na terenie Londynu i Szkocji oraz w wieku 18-24 lat. To nie pierwsze badania, które wykazały, że stopień odczuwania stresu zależny jest od płci. Podczas analizy przeprowadzonej w 2014 przez australijskich naukowców ujawniono, że zdecydowana większość ludzi nie radzi sobie dziś ze stresem, który towarzyszy im w codziennych sytuacjach. Jego poziom jest na tyle wysoki, że aż 70 procent badanych stwierdziło, iż ma on wpływ na ich zdrowie fizyczne. 64 procent uczestników badania stwierdziło zaś, że ciągłe napięcie nie pozostaje bez wpływu na ich kondycję psychiczną. Choć stres poważnie wpływa na życie przedstawicieli obu płci, znacznie częściej uskarżają się na niego kobiety. Przeprowadzone niedawno badania pokazały, że istnieje przepaść pomiędzy mężczyznami a paniami, gdy chodzi o wpływ stresu na życie. Kobiety odczuwają go na własnej skórze bardziej niż przedstawiciele płci brzydkiej. - Stres może mieć bardzo szkodliwy wpływ na zdrowie psychiczne i fizyczne człowieka. To bardzo ważne, by najpierw zidentyfikować przyczynę stresu, by móc zacząć działać w kierunku unikania źródła lub przyjęcia zachowań pozwalających na efektywne zarządzanie stresem – powiedział cytowany przez serwis AAP profesor Lyn Littlefield z Australijskiego Towarzystwa Psychologicznego. – Na różnych ludzi wpływ mają różne rzeczy, ale interesujące jest móc zobaczyć, że kwestie rodzinne i finansowe mają zróżnicowany wpływ na poziom stresu wśród mężczyzn i kobiet. Z przeprowadzonych przez naukowców badań wynika, że kwestie dotyczące osobistych finansów wywołują silny stres u 53 procent kobiet i u 44 procent mężczyzn. Problemy rodzinne wywołują stany silnego napięcia u 52 procent pań. W tym samym czasie tylko 38 procent mężczyzn wskazuje sprawy rodzinne jako stresor. Naturalną konsekwencją tego, że kobiety odczuwają silniejszy stres na co dzień, jest ich gorsze samopoczucie. 21 procent pań utrzymuje, że z powodu życia w ciągłym napięciu ich zdrowie fizyczne wystawiane jest na szwank. W przypadku mężczyzn odsetek ten wynosi 13 procent. Podobnie rozkładają się proporcje, gdy chodzi o konsekwencje, jakie stres wywiera na kondycję psychiczną. 23 procent kobiet twierdzi, że nie pozostaje on bez wpływu na ich sferę mentalną, tymczasem wśród mężczyzn pozostaje on problemem dla 14 procent ankietowanych. W 2010 r. amerykańscy naukowcy zaprezentowali wyniki swoich dociekań. Ujawniły one, dlaczego panie bardziej podatne są na stres. Specjaliści ustalili, że ma to związek z większą wrażliwością żeńskich komórek nerwowych na działanie hormonu stresu. To właśnie te uwarunkowania powodują, że kobiety częściej trafiają do specjalistów z objawami zespołu stresu pourazowego czy depresji. Zestresowane kobiety częściej od mężczyzn zapadają też na choroby serca. Co ciekawe, odczuwanie stresu zależne jest nie tylko od płci, ale też od wieku. Osoby starsze (powyżej 66. roku życia) rzadziej uskarżają się na stres. To zupełnie inaczej niż w przypadku osób młodych (od 18-35 lat), które często muszą sobie radzić z silnym napięciem. W związku z tym u wielu z nich diagnozowane są silne stany lękowe oraz depresja."
http://kobieta.wp.pl/kate-middleton-i-ksiaze-william-beda-polsce-sprawdzamy-co-wiemy-o-podrozach-ksiazecej-pary-6109436205532801a,"Kate Middleton i książę William będą Polsce. Sprawdzamy, co wiemy o podróżach książęcej pary? Brytyjska para książęca w lipcu odwiedzi Polskę. Nie jest jest znany oficjalny harmonogram wizyty. Wiadomo jednak, że Kate i William spotkają się z Andrzejem Dudą i pierwszą damą Agatą Korhauser-Dudą. Przy tej okazji postanowiliśmy sprawdzić jakich zasad Kate i William przestrzegają podczas podróży po świecie. Niedawno oficjalny profil Kensington Palace poinformował na twitterze, że uwielbiana przez Polki Kate Middleton wraz z Księciem Williamem odwiedzą w lipcu Polskę Oprócz Polski, para uda się także z wizytą do Niemiec. Sekretarz Stanu i Szef Gabinetu Prezydenta Krzysztof Szczerski skomentował dla Polskiej Agencji Prasowej decyzję o przyjeździe Kate i Williama. Według niego i pary prezydenckiej należy traktować ją jako potwierdzenie serdecznych więzi między Wielką Brytanią i Polską. Internauci także zareagowali na informację o wizycie. Niektórzy zastanawiają się np. czy para książęca zamierza przy okazji wizyty w Polsce poruszyć temat wolnych mediów i poziomu demokracji w Polsce. Temat skomentował również dziennikarz Bartosz Węglarczyk, który za portalem ""The Sun""  rozważa, czy Kate i William będą w Polsce jako nieoficjalni ambasadorzy Brexitu. Jeden z użytkowników twittera zastanawia się natomiast czy nie jest to objaw marginalizacji naszego kraju. My jednak postanowiliśmy zbadać jak bardzo podróże Kate i Williama różnią się od naszych. Jak zwykli śmiertelnicy, oni też muszą trzymać się budżetu. Jest on jednak większy niż ten dla przeciętnego człowieka. Np. w 2012 r. wydali na podróże 7 mln dolarów. Okazuje się, że latają także British Airways, gdy zdarza im się podróżować zwykłymi liniami (oczywiście pierwszą klasą). Mimo, że nie zawsze latają prywatnymi samolotami, to jednak zawsze zabierają ze sobą zespół ochroniarzy.  Inna zasada mówi, że dwóch spadkobierców nie powinno być na pokładzie tego samego samolotu. Ta zasada została jednak złamana, gdy książe George miał 9 miesięcy i podróżował z rodzicami do Australii. Jeśli jednak chodzi o wizy i paszporty -  nawet Kate i William są jak my i muszą respektować zasady systemu imigracyjnego. Jedyną członkinią rodziny królewskiej, która nie potrzebuje paszportu jest Królowa Elżbieta.  Zwykły śmiertelnik raczej ubiera się wygodnie na podróż. Rodzina królewska musi jednak zawsze wyglądać stylowo. Dlatego Kate zwykle zabiera ze sobą dwuczęściowy kostium lub długą sukienkę. Księżna zawsze dba o skórę podczas podróży. Gdziekolwiek jedzie zabiera ze sobą kosmetyki do pielęgnacji skóry.  Również bagaż jest wielka sprawą przy podróży Kate i Williama. W czasie podróży do Australii walizki Williama były pilnie strzeżone i oznaczone literką ""W"" i koroną. Kate musi zaopatrzyć się w liczne stroje, dlatego ma swoich przewoźników, którzy zajmują się jej bagażami. Istnieje także specjalny system oznaczeń, inny dla każdego członka rodziny.  Nie możemy doczekać się wizyty pary książęcej w Polsce i stylizacji Kate Middleton."
http://kobieta.wp.pl/amy-schumer-na-okladce-instyle-6109058065586305a,"Amy Schumer na okładce „InStyle” Amy Schumer nie jest klasyczną celebrytką. Komiczka, aktorka, producentka nie daje się zaszufladkować. Jest pewna siebie, mówi co myśli i z ironią komentuje kolejne zjawiska w Hollywood. Dlatego decyzja redakcji „InStyle”, aby umieścić Schumer na okładce pierwszego numeru poświęconego w całości urodzie, była ryzykowna. Ale ryzyko w pełni się opłaciło. Odważne zdjęcie na okładce i przekomiczny wywiad zapewne sprawią, że numer sprzeda się w rekordowych ilościach.  Przeciętna celebrytka zapytana o swoje urodowe sekrety ciągiem wymienia produkty, które reklamuje i marki, których jest ambasadorką. Amy Schumer mówi: - Wstaję o 8.30, spryskuję twarz wodą, myję zęby i sięgam po dezodorant. Jaki? Secret. Próbowałam tych naturalnych, ale moje ciało domagało się, żebym przestała. Pachniałam jak stopy – wylicza w rozmowie z Jessicą Seinfeld w majowym numerze „InStyle”. I jak tu jej nie kochać? Amy Schumer jest zupełnie zwyczajną dziewczyną. I właśnie na tym polega jej magia. Nie katuje się dietami, jest obłędnie pewna siebie, a faceci ustawiają się do  niej w kolejce. 
Jednak ona od półtora roku jest w szczęśliwym związku. Ben Hanisch, wybranek Schumer nie ma łatwo. Amy przyznaje, że co miesiąc, tuż przed okresem Ben przechodzi przez piekło. - Cała moja złość jest nakierowana na niego. Bywa, że nie mam nawet ochotę na niego patrzeć, więc on zakłada słuchawki i pracuje na komputerze. Jest wyrozumiały. Za bardzo. I to mnie wkurza – przyznaje. Cóż nie jest łatwo być partnerem gwiazdy. 
Jeszcze trudniej jest być jej makijażystką. Schumer ma w pogardzie większość zaleceń dotyczących pielęgnacji cery. Zapytana o to, co robi, by wyglądać dobrze mówi: - Dużo piję. Moja skóra się przesusza, a potem siadam na fotelu u mojej makijażystki, która załamuje ręce i wszystko naprawia – zdradza. Cóż, nie jest to metoda którą warto polecać innym kobietom. Głównie przez brak dostępu do profesjonalnych makijażystek na żądanie.  A skąd bierze się legendarna pewność siebie Amy? Mama od zawsze powtarzała jej, że jest piękna i mądra. – No tak, okłamała mnie – śmieje się komiczka. – Rodzice wmówili mi, że jestem genialną supermodelką. O tym, że kłamali, dowiedziałam się zbyt późno. Zawsze byłam pewna siebie, choć zdarzały mi się potknięcia – wspomina. 
Potknięciem zdecydowanie nie można nazwać okładki „InStyle”. Schumer została sfotografowana przez Cartera Smitha, w basenie. Unosi się na wodzie ubrana w biały kostium kąpielowy Ralpha Laurena, a jej imponujący dekolt mocno przyciąga wzrok. Co ciekawe, wydawcy „InStyle” zarzekają się, że zdjęcie nie zostało poddane komputerowej obróbce."
http://kobieta.wp.pl/czemu-sluzy-oil-pulling-czyli-plukanie-ust-olejem-6109053864437377a,"Czemu służy oil pulling, czyli płukanie ust olejem? Ssanie oleju czy też inaczej - płukanie ust olejem - to dość kontrowersyjna metoda pozbywania się toksyn. O tym jakie przynosi efekty, opowiadają Magda Suzynowicz, autorka bloga o modzie i urodzie oraz Marta Gładuń, specjalistka oczyszczania organizmu. Pierwsze zapiski mówiące o dobroczynnym wpływie oleju na ludzki organizm sporządzono ponad dwa tysiące lat temu w starożytnych Indiach. Zwyczaj płukania ust olejem wśród praktyków medycyny ajurwedyjskiej zachował się do dzisiaj, a podchwycili je także zwolennicy naturalnych bądź alternatywnych metod leczenia. Do tego zabiegu nadają się oleje tłoczone na zimno, w wśród nich przoduje sezamowy i kokosowy.  - Ssiemy olej najlepiej na czczo, codziennie rano po przebudzeniu, czyli otwieramy oczy i od razu mała łyżeczka od herbaty oleju kokosowego do ust - tłumaczy Magda Suzynowicz. - 20 minut płuczemy z policzka do policzka i cedzimy przez zęby. To jest płukanie i ssanie jednocześnie.  Po 20 minutach musimy wszystko bardzo dokładnie wypluć - najlepiej do śmietnika lub toalety, nigdy do umywalki. Potem należy przepłukać usta letnią wodą z kranu i wtedy dopiero umyć zęby. Jakie efekty przynosi taki zabieg? - Sama stosowałam tę metodę dwa lata - wyjaśnia autorka bloga. - Tak jak większość Polaków zamiast udać się do specjalisty z krwawiącymi dziąsłami,  weszłam do internetu i przeczytałam, że ssanie oleju kokosowego pomoże mi uporać się z tym problemem. I rzeczywiście po kilku tygodniach problem zupełnie zniknął i nie pojawił się już więcej. Nie pojawiły się żadne nowe ubytki w zębach. Poza tym te zęby delikatnie się wybieliły.  Ale to nie wszystkie zalety.  - Płukanie olejem kokosowym czy olejem sezamowym ma jeszcze dużo głębsze znaczenie - mówi Marta Gładuń. - Musimy wiedzieć, że przez język przez te 20 minut przepływa ok. 5 litrów krwi. To jest najbardziej ukrwiony organ, do którego mamy dostęp. Płukanie ust olejem kokosowym czy sezamowym potrafi podczyścić te parę litrów krwi z różnych bakterii, wirusów, grzybów i pasożytów, usunąć z organizmu stany zapalne -  dlatego też podnosi się odporność. Oczywiście bardzo ważne, by robić to codziennie.  Specjalistka radzi także, by w oleju sezamowym robić sobie ""kąpiel"", czyli nacierać ciało kilka razy w tygodniu."
http://kobieta.wp.pl/czy-od-sportu-mozna-sie-uzaleznic-6108765479602305a,"Czy od sportu można się uzależnić?  Mówi się, że sport to zdrowie. Co, kiedy staje się uzależnieniem? O swoich problemach opowiadają Agata Szczepańska i Michał Więzik.  Zniszczone jelita, brak pracy żołądka, wątroby i tarczycy - to tylko niekóre ze skutków sportowego uzależnienia. Doświadczyła ich Agata Szczepańska. - Moje zainteresowanie sportem było wynikim zaburzeń odżywiania - tłumaczy kobieta. - Chciałam się czuć lepiej w swoim ciele. Nie podobała mi się moja sylwetka. Chciałam trenować, żeby zgubić zbędny balast. Przez to byłam w rygorze treningowym i dietetycznym przez ponad 5 lat. Szłam na trening, bo musiałam spalić zbędne kalorie. Jeżeli było niepowodzenie w ciągu dnia, powiedzmy w szkole czy na uczelni, też odpowiedzią na to był trening. Zmęczenie po treningu też nie dawało satysfakcji, więc znowu odpowiedzią na to był trening - żeby polepszyć swoje samopoczucie.  Kiedy rozpoczęła studia i przyszła pierwsza sesja w jej życiu, Agata nie mogła poradzić sobie ze stresem, wysiłkiem fizycznym, zmęczeniem i brakiem energii. Wtedy zdecydowała się na terapię."
http://kobieta.wp.pl/dzien-marchewki-dlaczego-warto-jesc-marchewke-i-jej-przetwory-6108060314859649a,"Dzień Marchewki – dlaczego warto jeść marchewkę i jej przetwory? Marchewka, wyrazista w smaku i kolorze, należy do kanonu najpopularniejszych polskich warzyw. Chętnie sięgają po nią dorośli jak i dzieci. To podstawa różnych przetworów, np.: soków marchwiowych oraz marchwiowo-owocowych  czy musów. Daje szerokie pole do popisu w kuchni:  od wartościowych, chrupiących surówek po apetyczne ciasto marchewkowe z korzenną nutą. W marchewce znajdziemy szereg witamin i mikroelementów, a sok z tego warzywa to pyszny sposób na jedną z 5 zalecanych porcji warzyw i owoców dziennie. Nic więc dziwnego, że doczekała się własnego święta. 5 kwietnia obchodzimy Dzień Marchewki. Najpopularniejszą odmianą marchwi w Polsce jest ta o intensywnym pomarańczowym odcieniu, zawierająca największą ilość karotenu. Na staropolskich stołach królowały również marchewki purpurowe, białe oraz żółte, które dziś - podobnie jak brukiew, pasternak i skorzonera - powoli wracają do naszego jadłospisu. Marchewka to jedno z pierwszych warzyw, które podaje się niemowlętom, ze względu na jej lekkostrawność i łatwe przyswajanie przez organizm. To warzywo należy do najbogatszych w składniki odżywcze i witaminy, m.in.: beta-karoten, witaminy B1, B2, B6, C, E, H, K, PP, wapń, żelazo, potas, magnez czy kwas foliowy. Zawarte w marchwi składniki działają dobroczynnie na wątrobę i wspomagają pracę żołądka. Co bardzo istotne, to wspaniałe warzywo nie traci swoich cennych właściwości podczas obróbki termicznej np. gotowania, więc bez obaw możemy spożywać ją w ulubionej formie. Najcenniejszym składnikiem marchewki i soków marchwiowo-owocowych jest wspomniany beta-karoten, czyli prowitamina A; marchew to także bogate źródło błonnika, który w naszym organizmie odpowiada za pracę jelit, prawidłowy rozwój i funkcjonowanie skóry, wzroku i błon śluzowych. Pełnię smaku marchwi oraz wszystkie cenne składniki możemy dostarczyć organizmowi pijąc marchwiowe i marchwiowo-owocowe soki. Ich smak i konsystencja przypadną do gustu zarówno młodszym, jak i starszym smakoszom. Biorąc pod uwagę, że Światowa Organizacja Zdrowia (WHO) zaleca spożycie minimum 400 g owoców i warzyw dziennie, to właśnie szklanka soku (200 ml) może być jedną z 5 porcji tych produktów. Jedna szklanka soku marchwiowego pokrywa bowiem średnie dzienne zapotrzebowanie na witaminę A. Oprócz niej sok marchwiowy zawiera m.in. witaminę K, która odpowiada za krzepliwość krwi i syntezę białek kości oraz witaminę E, czyli silny przeciwutleniacz zapobiegający uszkodzeniom komórek w organizmie . Soki zostały poddane pasteryzacji, która w małym stopniu wpływa na zawartość witamin i składników odżywczych, a zapewnia dłuższą przydatność do spożycia . Co ważne, produkty te z łatwością kupimy m.in. w wygodnych i praktycznych kartonowych opakowaniach. Marchewkę warto więc docenić i rozpoczynając świętowanie 5 kwietnia wprowadzić ją do swojej diety każdego dnia. Jedzmy na surowo, pijmy soki marchwiowo-owocowe, dodajmy do wszelkich dań. Poniżej nasze propozycje na pyszne dania z wykorzystaniem marchewki. Zupa marchewkowa z nutą pomarańczy 
Składniki: 1 kg marchwi, 50 g masła klarowanego, 1 pomarańcza, korzeń imbiru o długości 2 cm, 1,5 l bulionu warzywnego, 150 ml gęstego jogurtu naturalnego, sól i pieprz do smaku.
Przygotowanie: marchewki obrać i pokroić w plasterki. Podgrzać na patelni masło i dodać starty imbir, a następnie wrzucić marchewki i całość podsmażyć na małym ogniu, przez ok. 10 minut. Do gorącego bulionu dodać marchewki i gotować przez 15 minut, aż warzywa będą miękkie. Zdjąć z ognia i dokładnie zmiksować, powoli dodać jogurt, cały czas mieszając, a następnie ponownie podgrzać przez 5 minut. Dodać sól i pieprz do smaku. Pomarańczę należy obrać, podzielić na drobne cząstki i tak ozdobić podawaną zupę. Podawać na ciepło z grzankami lub groszkiem ptysiowym. Surówka z marchwi, jabłka i ananasa
Składniki: 3 duże marchewki, 2 jabłka, 4 plastry ananasów z puszki, 2 łyżki soku z cytryny, 2-3 łyżki oliwy, 2 łyżki posiekanych orzechów włoskich, listki mięty do dekoracji.
Przygotowanie: umyte i obrane marchewki oraz jabłka zetrzeć na tarce o dużych oczkach, a następnie od razu skropić sokiem z cytryny. Dodać pokrojone w kostkę ananasy. Wlać oliwę, wsypać orzechy i wymieszać. Przed podaniem surówkę schłodzić 15-20 minut w lodówce. Podawać udekorowaną listkami mięty."
http://kobieta.wp.pl/uwaga-wegetarianie-warzywa-tez-maja-uczucia-6108740501346433a,"Uwaga wegetarianie, warzywa też mają uczucia! Do tej pory unikaliśmy jedzenia mięsa motywowani tym, że zwierzęta też mają uczucia. A co jeśli warzywa również odczuwają to, że są zjadane? Badacze z Uniwersytetu Missouri przekonują, że to całkiem prawdopodobne.  Mamy złą wiadomość dla wszystkich zadeklarowanych roślinożerców, którzy unikają mięsa przez wzgląd na uczucia zwierząt. Okazuje się, że rośliny również mogą odczuwać, kiedy ktoś próbuje je schrupać! Chociaż wydaje się to szalone, to może być całkowicie prawdziwe. 
Portal indy100.com pod banderą The Independent przedstawia wyniki badań z Uniwersytetu Missouri, które jednogłośnie stwierdzają, że część roślin wytworzyła system obronny i stosuje go podczas ataku przez drapieżnika. Pod lupę wzięto przede wszystkim rzodkiewnik pospolity z rośliny kapustnych. Kiedy siadała na nim gąsienica, wytwarzał olej musztardowy mający odstraszyć intruza i skutecznie odebrać mu apetyt na skonsumowanie warzywa.  Jak to sprawdzono? Do rzodkiewnika podłączono wyjątkowo czułe mikrofony rejestrujące najmniejsze drgania jakimi zostało poddane warzywo w momencie ataku przez żarłocznego owada. By uniknąć niejasności, sprawdzono również, czy rzodkiewnik reaguje na drgania wywołane wiatrem czy ruchem podłoża. Te jednak nie wyzwoliły w nim żadnych zachowań obronnych.   To jednak nie wszystko. Naukowcy z Uniwersytetu Missouri od lat sprawdzają reakcję roślin na dźwięk i wibracje otoczenia. Heidi Appel, naukowiec zajmujący się tym zagadnieniem wyjaśnia:- Poprzednie badania skupiały się na analizowaniu reakcji roślin pod wpływem energii akustycznej, w tym muzyki. Nasze prace są pierwszym przykładem na to, w jaki sposób rośliny odpowiadają na ekologicznie znaczące wibracje. Odkryliśmy, że wibracje wytwarzane podczas przeżuwania warzyw przez owady powodują w nich zmiany na poziomie komórkowym. A to prowadzi do tworzenia się mechanizmów obronnych – tłumaczy.  Wygląda na to, że warzywa nie tylko wiedzą, kiedy ktoś je zjada, ale też potrafią się przed tym bronić. Może warto uważać podczas robienia sałatki?"
http://kobieta.wp.pl/zen-sie-z-zen-szeniem-6102324720653441a,"Żeń się z żeń-szeniem Od 4 tysięcy lat korzeń żeń-szenia jest wykorzystywany jest w medycynie tradycyjnej. Współcześni badacze przyznają, że żeń-szeń jest lekarstwem dobrze działającym na potencję, pamięć oraz zdrowe, mocne serce. Są w nim jedyne w swoim rodzaju aktywne substancje. Jest ich około 200 i nie znajdziemy ich w innych roślinach.  Najważniejszą aktywną substancją w żeń-szeniu są ginsenozydy, których działanie polega na zwiększaniu zdolności hemoglobiny do przyłączania tlenu. Co to oznacza w praktyce? Przybywa nam energii, korzysta też na tym cały układ odpornościowy. Co jeszcze może żeń-szeń?  Żeń-szeń oddziaływuje na wiele ludzkich organów. Może pobudzić pracę serca, obniżyć poziom cholesterolu we krwi, powoduje wzrost frakcji HDL cholesterolu, tzw. „dobrego cholesterolu, działa też przeciwzakrzepowo i obniża poziom cukru we krwi, w związku z czym może być stosowany jako środek wspomagający w leczeniu cukrzycy, a bardziej fachowo ujmując, może być czynnikiem regulującym produkcję insuliny w organizmie.  Żeń-szeń jest też skutecznym lekiem na potencję, podnosi bowiem libido zarówno kobiet jak i mężczyzn. Pomaga także w zaburzeniach erekcji. Na czym w tym wypadku polega jego działanie? Żeń-szeń, dzięki zawartym w nim ginsenozydów zwiększa uwalnianie w organizmie tlenku azotu, który wspomaga rozkurcz naczyń krwionośnych, który z kolei powoduje zwiększony dopływ krwi do ciał jamistych penisa. Z przeprowadzonych przez naukowców badań wynika, że koreański korzeń żeń-szeń (wyjątkowo skuteczny dla tego typu zaburzeń) poprawił erekcję u około 60 procent mężczyzn. Korzeń żeń-szeń jest także doskonałym lekiem, który znajduje skuteczne zastosowanie w okresach zmniejszonej aktywności. Polecany jest osobom wyczerpanym nadmierną pracą, osobom w podeszłym wieku, pacjentom po przebytych chorobach czy też rekonwalescentom po zabiegach chirurgicznych. Ważne, żeby był odpowiednio i regularnie stosowany. Wtedy dodaje energii, której nam tak często brakuje, zmniejsza poziom stresu oraz zwiększa nasze możliwości zarówno fizyczne jak i intelektualne. Samo stwierdzenie, że opóźnia procesy starzenia się organizmu, powinno być wystarczającą zachętą do jego stosowania. I na zakończenie wyliczania zalet żeń-szenia warto dodać, że łagodzi objawy menopauzy i andropauzy, dzięki temu skutecznie pozwala utrzymać aktywność życiową do późnych lat. Mówi się, że im człowiek jest starszy, tym bardziej „siada” mu pamięć. Ale od czego jest nasz cudowny korzeń żeń-szeń? Poprawia pamięć i zdolność uczenia się i tych, którzy są sprawni i tych, którzy mają kłopoty z zapamiętywaniem.  Ekstrakt z korzenia żeń-szenia ułatwia zużycie tlenu w komórkach organizmu. Obniża się więc poziom kwasu mlekowego, który odpowiada za ból mięśniowy spowodowany intensywnym wysiłkiem.  Żeby jednak nie było za słodko, warto, a nawet trzeba dodać, że stosowanie korzenia żeń-szeń ma również swoje skutki uboczne. Nie powinny go stosować osoby chorujące na serce, a także kobiety w ciąży. Na wszelki wypadek, zanim sięgniemy po żeń-szeń, powinniśmy skonsultować się z lekarzem lub farmaceutą."
http://kobieta.wp.pl/jak-zrobic-idealna-kawe-poznaj-wloska-regule-4m-6101296081199745a,"Jak zrobić idealną kawę? Poznaj włoską regułę 4M! Picie kawy to we Włoszech styl życia. Jeśli ją pijesz, przygotowuj ją dobrze. Jeśli nie potrafisz, nie nazywaj tego, co masz w filiżance, kawą.  Włosi parzą kawę praktycznie od dziecka i żaden ze sposobów jej przygotowania nie ma dla nich tajemnic. Podczas całej mojej kariery w zakresie relacji koleżeńsko-przyjacielsko-wszelakich z Włochami nie spotkałam chyba ani jednego, który nie nosiłby przy sobie (najczęściej za pazuchą) małej caffettiery, przygotowanej na czarną godzinę. Co więcej - właściwie każdy z nich wyrażał się na temat tegoż sprzętu bardziej niż pieszczotliwie i traktował z troską, z jaką ja traktuję naprawdę dobrych przyjaciół.   Włoskie kawy nie mają rozmiarów do wyboru w obrębie jednego gatunku (moje rzymskie koleżanki na wieść o małym, dużym lub średnim cappuccino w Polsce prawie mdleją), ani rzecz jasna zmiennych smaków (macchiato z karmelem to też nie ich wymysł). Rytuałowi kawy w barach oddają się na stojąco i zazwyczaj pochłaniają ją duszkiem. Dziennie takich dawek kofeiny potrafią przyjąć tyle, że zeskakiwanie ze skutera i grożenie pięścią za każdy razem, gdy ktoś choćby krzywo na nich spojrzy, nie stanowi najmniejszego problemu. Picie kawy to zatem we Włoszech nie tyle przyzwyczajenie czy tradycja, co po prostu styl życia. Jeśli ją pijesz - uważają Włosi - przygotowuj ją dobrze. Jeśli nie potrafisz, nie nazywaj tego, co masz w filiżance, kawą.  Nie dziwi więc, że mieszkańcy Półwyspu Apenińskiego na temat parzenia kawy spisali już mały dekalog. Pierwsze M – La miscela
Czyli mieszanka, która ma być idealna. Żeby kawa była smaczna, w tej samej filiżance nie mogą się znaleźć ziarna odmiennego pochodzenia. Jeśli już - trzeba je dobrać tak, żeby idealnie się komponowały i odpowiednio wypalić. La Miscela jest jednym z podstawowych obowiązków w pracy baristy, który dąży do wydobycia z ziaren kawy jak najbardziej idealnej jakości napoju. Drugie M – La maccinodosatore
Czyli młynek, który mieli ziarna do takiej grubości, żeby wydobyć z kawy najlepszy wariant jej smaku. Najlepiej wybrać młynek żarnowy mielący kawę za pomocą dwóch pierścieni zębatych i ich siły obrotowej.  Zmielona kawa osadzi się w pojemniku z podstawą karuzeli i zostanie kolejno umieszczona w filtrze.  Trzecie M – La macchina
Czyli ekspres ciśnieniowy, spełniający poniższe warunki:
•   9 BAR - odpowiednie ciśnienie podczas parzenia kawy
•   Maksymalnie 1,5 BAR - odpowiednie ciśnienie podczas spieniania mleka
•   Temperatura wody 90 stopni C w bojlerze odpowiadającym za wodę do kawy
•   Temperatura wody 97 stopni C odpowiada za wodę do herbaty i do spieniania mleka
•   78-86 stopni C - temperatura przy wlewce kolby, portafiltra Czwarte M – La mano
Czyli ręka (profesjonalnego baristy). Ten wymóg spełnić jest najtrudniej, ale nie należy się zniechęcać, nawet jeśli do Włoch w najbliższym czasie nie będzie nam po drodze. Trening (nawet w domowym zaciszu) czyni mistrza i jeśli dobrze dobierzemy, zmielimy, i zaparzymy kawę - od mistrzostwa dzielił nas będzie tylko jeden krok."
http://kobieta.wp.pl/roselatte-kawa-ktora-pokochaly-kobiety-6100891098653825a,"Roselatte – kawa, którą pokochały kobiety Czarna kawa to nuda. Wielbiciele kulinarnych trendów zachwycają się teraz latte z dodatkiem superfoods. Do wyboru mamy więc matcha latte, kawę ze złotym mlekiem lub z tęczową pianką. Nie tylko pięknie wyglądają, ale także pobudzają, dostarczają cennych składników mineralnych oraz wspomagają oczyszczanie organizmu z toksyn. Teraz internet podbija różowa kawa. W czym tkwi sekret jej zachwycającego koloru? To sok z buraków. Zobaczcie, jak ją zrobić w domu.  Smak buraka w kawie jest zupełnie niewyczuwalny, ponieważ poza sokiem do napoju dodajemy także pastę waniliową, mleko migdałowe i wodę różaną. Lubicie słodką kawę? Dolejcie nieco syropu klonowego lub miodu. Taki zestaw doskonale pobudza i dodaje energii na cały poranek, a przy tym świetnie smakuje. Różową piankę możemy ozdobić ulubionym wzorkiem. By efekt był jeszcze bardziej spektakularny, warto dodać jadalne płatki róż.   Składniki: 2 łyżki soku z buraków, 2 łyżki wrzątku, 1/4 łyżeczki pasty waniliowej, 150 ml mleka migdałowego,1 łyżka oleju kokosowego, 1,5 łyżki wody różanej.Przygotowanie: sok z buraków wymieszaj z gorącą wodą, olejem kokosowym, wodą różaną i pastą waniliową. Dodaj spienione, podgrzane mleko migdałowe. Całość wymieszaj. Do smaku możesz także dodać odrobinę miodu lub syropu klonowego. Różane latte podawaj z jadalnymi płatkami róż lub sproszkowanym burakiem."
http://kobieta.wp.pl/dieta-rihanny-szef-kuchni-zdradza-jakie-jest-ulubione-danie-gwiazdy-6097034138157697a,"Dieta Rihanny - szef kuchni zdradza, jakie jest ulubione danie gwiazdy Rihanna zdobyła w tym roku aż 8 nominacji do nagród Grammy. Mimo, że nie dostała ani jednej statuetki, ani nie wystąpiła na scenie, i tak skradła niemal całe show. I nie chodzi wcale o, słynną już, diamentową piersiówkę. Gwiazda zaprezentowała się na czerwonym dywanie w wiele odsłaniającej sukni Armani Prive. W czym tkwi sekret doskonałej figury Rihanny? Osobisty szef kuchni, a właściwie szefowa - Debbie Solomon, zdradziła w rozmowie z magazynem  ”Bon Apetit”, co jada na co dzień Rihanna.  Artystka wyznała w jednym z wywiadów, że jej garderoba oraz autokar, którym podróżuje są zawsze pełne śmieci i niezdrowego jedzenia. A ona spędza codziennie półtorej godziny na siłowni, by spalić te wszystkie kalorie i nie  martwić się o to, co je. Czy rzeczywiście dieta Rihanny jest tak niezdrowa? Debbie Solomon zdradza, co najbardziej lubi jeść gwiazda.    Współpraca Debbie z Rihanną zaczęła się cztery lata temu w dość zaskakujących  okolicznościach. Któregoś dnia szefowa kuchni odebrała anonimowy telefon. Rozmówca poprosił o przygotowanie próbnych dań. Debbie przyrządziła dla tajemniczego klienta curry z kurczaka z ryżem, zielonym groszkiem i plantanami (zielonymi bananami), udziec jagnięcy oraz spaghetti carbonara. Test został zaliczony i dopiero wtedy Debbie dowiedziała się, że gotowała dla Rihanny.    - Solomon była fanką RiRi. - Kupiłam jej pierwszy album, pomyślałam wtedy, że ona jest dziewczyną z Karaibów, ja też. Byłam dumna, że czarnoskóra dziewczyna realizuje to, czego chce, dobrze czuje się ze sobą i nikogo nie udaje - wspomina Debbie. Szefowa rozpoczęła pracę z wokalistką w bardzo gorącym okresie - najpierw impreza z okazji finału Super Bowl, potem urodziny gwiazdy na Hawajach i wreszcie światowa trasa koncertowa. - Zastanawiałam się, co ja tutaj robię. Rihanna nie miała wcześniej osobistego kucharza, więc nawet nie miałam się kogo poradzić - mówi. Rihanna wychowywała się na Barbadosie, dlatego tamtejsza kuchnia jest jej bardzo bliska. Debbie, która pochodzi z Jamajki, konsultowała się z mamą gwiazdy, jak przyrządzać dania inspirowane barbadoskimi i gujańskimi smakami. Nie było to proste. - Mimo, że te kuchnie są do siebie dość podobne, często okazywało się, że te same dania w różnych miejscach miały różne nazwy. Google niestety nie pomógł. Jej mama przychodziła i mówiła: ""Tak to właśnie robimy"" - opowiada Debbie.    Gotowanie dla gwiazdy to wyzwanie. Trudno mówić o jakimkolwiek planowaniu posiłków, ponieważ Rihanna jest kapryśna. - Chciałam wysłać jej w menu w niedzielę lub poniedziałek, tak jak robiłam z moimi wcześniejszymi klientami. Oni potem wybierali, na co mają ochotę, ja kupowałam składniki i gotowałam. Ale Rihanna się na to nie zgodziła, stwierdziła, że nie wie co, chce dziś zjeść, a co dopiero jutro - mówi Debbie. Jednak dziś szefowa bardzo dobrze zna już kulinarne upodobania wokalistki i wie, czego nie może zabraknąć w jej menu. Są to ryż, makaron, warzywa, curry, kminek, chińska przyprawa pięciu smaków oraz piekielnie ostry sos Scotch Bonnet."
http://kobieta.wp.pl/freak-shake-deser-ktory-zawladnal-swiatem-6096330646295681a,"Freak shake – deser, który zawładnął światem Freak shake to deser „na bogato”. Czego tutaj nie ma – nutella, masło orzechowe, mleko, lody, bita śmietana, płynna czekolada, brownie, donuty, pianki marshmallow, ciasteczka Oreo, waflowe rurki, precelki, paluszki, M&M''s, kolorowe posypki, żelki, owoce. Na Instagramie znajdziemy ponad 40 tysięcy zdjęć tych obłędnych słodkości. Ślinka cieknie już od samego patrzenia.  Freak shake narodził się w Australii. Niesamowity deser stał się szybko popularny także w Stanach Zjednoczoinych i Wielkiej Brytanii. Na Instagramie i Pintereście znajdziemy dziesiątki tysięcy fotografii z tymi słodkościami.      W słoiku z uchem, po nutelli lub po prostu w wysokiej szklance, mamy mleczno-śmietankowy napój z rozpuszczoną czekoladą, masłem orzechowym, lodami. Na wierzchu dużo bitej śmietany i dodatki, jakich tylko dusza zapragnie, misternie zamocowane na naczyniu. Do tego czekoladowa lub karmelowa polewa spływa po szklanych ściankach. Mniam!     Chyba nie chcecie wiedzieć, ile ten deser może mieć kalorii. Zresztą, kto by się tym przejmował, wiedząc, jakie to pyszne. Macie ochotę na freak shake''a? Nie ma problemu. Coraz więcej polskich kawiarni i cukierni włącza je do swojego menu. Dostaniemy je już w Warszawie czy Gdańsku. Z łatwością przygotujecie go również w swojej kuchni."
http://kobieta.wp.pl/ksiezna-kate-i-ksiaze-william-przeprowadza-sie-do-londynu-6101018793751681a,"Księżna Kate i książę William przeprowadzą się do Londynu Księżną Kate i księcia Williama czeka przeprowadzka. Brytyjska para książęca zamierza zmienić miejsce zamieszkania - z Norfolk przeniosą się do Pałacu Kensington. Wygląda jednak na to, że 400-letni Pałac jest dla nich zbyt przytulny i za mały, i w związku z tym specjalnie dla nich zostanie rozbudowany o dwukondygnacyjną piwnicę. Kate i William wraz z dziećmi chcą przeprowadzić się z Norfolk jeszcze zanim książę George pójdzie do szkoły. Przeprowadzka została zaplanowana na jesień. Jak donosi „Daily Mail” Pałac Kensington specjalnie dla nich ma zostać rozbudowany o dwupoziomową piwnicę o łącznej powierzchni 1500 m2.  Pierwszy raz o swojej decyzji książę poinformował jeszcze pod koniec 2016 roku. „Daily Mail” ujawnił, że do urzędu gminy Kensington i Chelsea wpłynął wniosek o pozwolenie na rozbudowę Pałacu - podziemna przybudówka, licząca 22 pokoje i dwie kuchnie, ma powstać obok oranżerii w ogrodach Kensington. Jeśli urząd się na to zgodzi, będzie to wyjątek zrobiony specjalnie dla rodziny królewskiej. Wniosek o rozbudowanie XVIII-wiecznego pałacu złożyła organizacja charytatywna Historic Royal Palaces. Powodem przeprowadzki nie jest jedynie szkoła księcia George’a, ale także skupienie na obowiązkach wynikających z reprezentowania brytyjskiej korony. „Iceberg basements” - tak nazywane są luksusowe „rozbudówki”, na które decydują się zamożni mieszkańcy Londynu. Tworzone są one po to, aby uzyskać bardziej kwadratową bryłę i zachować standardy, ograniczające możliwość budowania w górę. Nowe zasady położyły kres takim rozbudowom budynków, ale wygląda na to, że specjalnie dla rodziny królewskiej zostaną one złamane."
http://kobieta.wp.pl/kwiaciarnia-ktora-przetrwala-wszystko-6098821680305281a,"Kwiaciarnia, która przetrwała wszystko! Goździk i pudełko rajstop – to klasyczny prezent, który nasze babki i matki dostawały na Dzień Kobiet. Nylonowe pończochy odeszły już do lamusa. Kwiaty jednak pozostały, a te kupujemy oczywiście w kwiaciarniach. Zatem dziś historia najstarszej warszawskiej kwiaciarni, która – jak mówi jej właścicielka Iwona Hys-Malinowska – przetrwała wojnę, dekret Bieruta i komunizm.  - Kwiaciarnię założyli moi dziadkowie w 1928 roku – opowiada Iwona Hys-Malinowska. Siedzimy na niewielkiej kilkumetrowej antresoli nad kwiaciarnią, na której przed laty było małe mieszkanko rodziców pani Iwony. Dziś to nieco zabałaganione, ale klimatyczne zaplecze, z dużą ilością preparatów do pielęgnacji roślin, komputerem i zdjęciami na ścianach, pachnące liliami. 
- 35 lat temu przejęłam kwiaciarnię od babci i zmieniłam trochę jej styl z pomocą Włodzimierza Muchy – znanego warszawskiego architekta.  Zmieniła się strona wejścia do kwiaciarni, ale wszystko inne zostało, jak dawniej, łącznie z tym półokrągłym okienkiem nad drzwiami. To okienko przetrwało wszystkie czasy – mówi.  Pani pamięta swoich dziadków? - pytam
Dziadka nie znałam, bo zmarł jeszcze przed wojną. Natomiast z babcią zaczynałam wspólnie pracę w kwiaciarni. Jak źle układałam kwiaty, dostawałam rózgą po rękach. Błyskawicznie się nauczyłam robić wieńce, wiązanki, bukiety – wspomina pani Iwona. - Wolałam nie dostać manta. Potem poszłam do szkoły florystycznej i tak to się zaczęło. Czym dla pani jest kwiaciarnia w wielkim mieście? 
Nie wiem czy każda kwiaciarnia tak ma, ale ta ma swój specyficzny klimat trzeciego pokolenia. Tu się rozmawia o rodzinie, o babci, o dziadku. Pamięta się, jakie kwiaty lubili, że są różne rodzinne okazje…  Pani to wszystko pamięta? 
Oczywiście, czasami klienci przychodzą i ja mówię: „O, to chyba zbliżają się jakieś urodziny…” Przychodzi tu kilka pokoleń jednej rodziny. Kiedyś młodzi narzeczeni zamawiali tu kwiaty, a dziś ich wnuczka po kwiaty na swój ślub przychodzi. To fajne, rodzinne spotkania. Kwiaciarnia jest taką oazą w mieście – zieleni, zapachów, kolorów. Staramy się w okresie letnim wychodzić przed kwiaciarnię. Robimy różnego rodzaju aranżacje. W tamtym roku były wrzosy, przychodzili ludzie, fotografowali się przy tych wrzosach. Oglądali. To bardzo miłe. Jedna z naszych florystek w wakacje wymyśliła rower malowany na żółto z dwoma koszami kwiatów. Masę ludzi robiło sobie zdjęcia. Zastanawiałam się, czy ten rower to wytrzyma. Jak taka jedna para usiadła…  Pani się zgadza na takie akcje?
Jasne, że tak, bo kwiaciarnia ma być dla ludzi. Niech sobie robią zdjęcia, niech oglądają kwiaty. To tworzy klimat ulicy. Mokotowska przez to też się zmienia. Wcześniej jak było?
Wcześniej było strasznie. Mokotowska była bardzo brudna. Przed naszą kwiaciarnią od 6 rano stała grupa pijaczków i piła piwo, i tak do 22. Na tym tle pani kwiaciarnia – trochę kontrastowo. 
Niestety. Pamiętam bardzo przykry incydent. Pan Andrzej Dużyński, mąż pani Maryli Rodowicz, kupował kwiaty, by jej się oświadczyć. Pani Maryla potem lubiła wpadać do nas po kwiaty, aż do momentu, gdy któregoś razu zatrzymała się samochodem i któryś z pijących panów użył w jej kierunku niecenzuralnego słowa. Niestety odjechała. To były takie akcenty, które zniechęcały klientów. Przynajmniej, jeśli chodzi o osoby znane. Wyglądam przez okno i dziś nikogo takiego tu nie widzę. Coś się zmieniło… 
Teraz tak. Działamy jako stowarzyszenie butików i sklepów na ulicy Mokotowskiej. Jest nas około 40. Wszyscy się dobrze znamy i wspieramy. Wywalczyliśmy u pani prezydent Hanny Gronkiewicz-Waltz oświetlenie ulicy mokotowskiej na święta. To było naprawdę coś, bo ona nabrała takigo innego błysku, klimatu. Inaczej ludzie patrzą. Jest bardzo elegancko. Mamy tu też kilku znanych projektantów mody, współpracujemy z nimi jako kwiaciarnia. Każdy ma w sklepie świeże kwiaty od nas.  Jak ta Mokotowska i pani kwiaciarnia wyglądała przed wojną? 
Oczywiście ja nie pamiętam, ale babcia dużo mi opowiadała. Samo założenie kwiaciarni było szalenie romantyczne. Babcia była wykształconą krawcową, ale nie bardzo umiała się odnaleźć w tej profesji. Dziadek pracował w centrum ogrodniczym poza Warszawą, choć teraz to już jest Warszawa! Obiecał babci, że jak się pobiorą, to wspólnie założą kwiaciarnię. I rzeczywiście, po ślubie odkupili ten lokal od żydowskiego właściciela i założyli działalność. Tu na antresoli mieli swoje mieszkanko. Tu urodził się mój tata, na tym pięterku. Tu mieszkali. Babcia się świetnie odnalazła się w prowadzeniu kwiaciarni. Do końca życia się tym zajmowała. 
Potem przyszła wojna. Ludzie po kryjomu zamawiali takie małe bukieciki w kolorach biało-czerwonych. Z białego i czerwonego goździka, z białą i czerwoną wstążeczką, z gałązką jodły. To było wysyłane w paczkach świątecznych dla więźniów. 
Później był okres powstania. Działalność była zawieszona, bo wszystkich wysiedlono. Jak babcia wróciła, otworzyła tu na bardzo krótki okres czasu sklep spożywczy. Wtedy była sama z nastoletnim chłopcem, dziadek nie żył. Musiała jakoś zarabiać na życie, a wiadomo, że była potrzeba chleba, a nie kwiatów, więc przez krótki okres czasu był tu sklep. Przez rok może. Później był dekret Bieruta, który kazał jej to zdać. Babcia się nie podporządkowała i powiedziała, że nie odda.  Twarda z niej bizneswoman była.
Do tej pory nie wiem, jak to się mogło jej wszystko udać. Cała działalność prywatna została zniszczona, a babcia przetrwała. Władze wzywały ją kilkukrotnie, a ona cały czas się zasłaniała tym, że jest matką samotnie wychowującą dziecko. Ona musi mieć środki do życia, ona nic innego nie potrafi robić i że to nie jest żadna działalność, bo ona sama się tym zajmuje. Nie posiada żadnych pracowników. Udało się. Ja jeszcze ten dekret Bieruta mam w domu. Cud, szczęście, wewnętrzna determinacja? 
Cóż, moja babcia zawsze mówiła tak: „Pamiętam, jak przyjechał do Warszawy car, przejeżdżał przez Aleje Ujazdowskie, pamiętam jak była wojna, pamiętam Bieruta, pamiętam Stalina, pamiętam wszystkich dygnitarzy i mnie już nic w życiu nie przeraża”. Zawsze tak mówiła i tak żyła.  Zaglądały tutaj do was jakieś sławne osoby przed wojną?
Oczywiście. Bywała u nas przez szereg lat cała rodzina Mieczysława Fogga, może to taki przykry akcent, ale także cały pogrzeb, kiedy pan Mieczysław zmarł, ozdobiliśmy kwiatami. Pan Jeremi Przybora i pan Wasowski przychodzili do nas. Przez wiele lat przemiłą naszą klientką była pani Jolanta Pieńkowska. Uwielbiała kwiaty. Pani Monika Olejnik do nas zagląda. Kiedyś przepiękne gwiazdy na święta kupował pan Marek Kondrat. Też bardzo sobie chwalił.Wiele osób znanych tu przychodzi?
Owszem, ale ja jakoś specjalnie nie nadużywam ich popularności, nie wrzucam sobie z nimi zdjęć na stronę kwiaciarni, bo to nie o to chodzi.Ale wiele osób tak robi. To reklama…
Uważam, że w kwiaciarniach ważna jest intymność, bo może nie każdy chce, żeby było widać, że on właśnie kwiaty kupuje - wyjątkowe piękne czerwone róże - i gdzieś tam pędzi.No właśnie…
To taka czasami niezręczność. Czyli jest pani powiernikiem show-biznesowych tajemnic, a doradczynią w miłości również? 
Mamy młodych panów, którzy przychodzą i pytają: „Proszę pani, jakie kwiaty kupić i dla kogo? Będę się oświadczał i nie wiem, czy tylko dla narzeczonej czy ten dla mamy?” Co pani odpowiada? 
Oczywiście, że dla mamy też miło coś kupić. W końcu to przyszła teściowa. Doradzamy, bo młodzi często są zagubieni. Na przykład kiedyś nie było takiego zwyczaju, żeby na ślubie wręczać kwiaty rodzicom państwa młodych. Teraz to się celebruje. Rodzicom wręczane są upominki. Kiedyś tego nie było i ja zawsze podpowiadałam tym młodym ludziom, że byłoby sympatycznie, gdyby tym rodzicom podziękowali, bo to często oni wykładają pieniądze na ślub, wesele, to wszystko. „Wie pani to dobry pomysł” – mówili. Wyjątkowa historia, która została w pani pamięci, związana z szaloną miłością?
Pewnego dnia przyszedł pan, zamówił przepiękny bukiet kwiatów i powiedział, że on by bardzo chciał, żebyśmy to natychmiast zanieśli pod wskazany adres. Ponieważ było to niedaleko, to ekspedientka poszła zanieść te kwiaty. Pan za nią. Okazało się, że ten pan przepadł na parę dni i bał się wrócić do domu. Jak ekspedientka chciała wejść do żony z kwiatami, to ten pan po cichutku, na czworakach, przemknął do domu. Żona przyjęła kwiaty? 
Tak, ale była bardzo zła. Może uratowaliście ich małżeństwo tym bukietem, kto wie? – żartuję. 
Może, bo kwiaty to też symbol. Mieliśmy rodzinę państwa Kobylińskich. Pan Kobyliński przez 56 lat przychodził do mojej babci, a potem do mnie, po wiązankę z okazji rocznicy ślubu. Każdego roku kupował o jedną różę więcej. Ostatni raz, jak odwoziłam bukiet do państwa Kobylińskich, to tych róż było 56. Dla nas to było bardzo romantyczne i zawsze na tę rocznicę ślubu czekaliśmy. 
Robiliśmy też przepiękną wiązankę dla pani Kingi Rusin i Tomasza Lisa, która potem przez wiele lat była powielana przez inne pary. Ta kulka z margarytek to był hit w tamtych latach i wszyscy taką chcieli mieć jaką mieli oni.  Do kwiaciarni wchodzi młody klient. 
- Jak daję pieniądze na ślubie to w kopercie czy bez? – pyta. 
- W kopercie, w kopercie – krzyczy pani Iwona z antresoli. 
- Ale w ładnej czy w zwykłej?
- No w ładnej.Natalia wybierz panu – mówi do swojej pracownicy. 
- No to problem rozwiązany, bo właśnie z koleżanką się spieramy, jak to powinno wyglądać. To w kwestiach etykiety i savoir vivre’u również doradzacie? – żartuję. 
Ja chyba się z tym urodziłam i wciąż wszystkim doradzam – komentuje pani Iwona.Są okazje, na których nie wypada dać kwiatów? 
Nie ma. Jak to nie wypada? Przecież kwiaty zawsze wypada dać! Pamiętam, jak wysłaliśmy kwiaty dla pani Jolanty Pieńkowskiej do telewizji z okazji nagrody Telekamer. To był jedyny raz, kiedy w „Wiadomościach” pani Jolanta miała na biurku piękny bukiecik kwiatów. Byłam bardzo dumna, że to od nas. Wysyłamy takie bukiety naszym stałym klientom jak odnoszą jakieś sukcesy, coś pięknego dzieje się w ich życiu, bo po prostu pogratulować wypada. Często chodzimy całą rodziną do Teatru Polonia, do pani Krystyny Jandy. Zawsze dostaje od nas bukiet firmowy z podziękowaniem za spektakl, bo uważamy, że to jest tak wyjątkowa aktorka, że należy ją rozpieszczać.  Czy kobiety kupują kwiaty mężczyznom? 
Kupują, bo są męża imieniny, urodziny, syna urodziny albo imieniny, kupują. Bez względu na przedział wiekowy. Teraz wszystko się pomieszało. Co jest teraz modne, jeśli chodzi o kwiaty, wiązanki itp.? Chyba wianki są na topie, szczególnie latem…
Wianki zrobiły się modne od niedawna. Ostatnio robiliśmy do takiej sesji opaskę z kwiatu, który ma niesamowity zapach czekolady i kolor ciemnego buraka. To wygląda na zdjęciach jak czarny kwiat – polska nazwa to kosmos. Ten kwiatek obłędnie pachnie czekoladą. Z tych kwiatków pani Kożuchowska miała wiązankę ślubną. Co prawda, to nie była wiązanka naszego autorstwa, ale rzeczywiście potem przychodziły panie i prosiły o podobną. Była bardzo nietypowa. Trudna bardzo roślina, bo krótkotrwała, ale efekt jest powalający.Na wybiegach na wiosnę 2017 mnóstwo kwiatów wpiętych we włosy, ubrania, ale sztucznych. Tak się zastanawiam, czy naturalne można wpiąć sobie zamiast broszki… 
Może pani się zdziwi, ale już przed wojną tak robiono! To były tzw. kotyliony. Babcia bardzo dużo robiła takich malutkich kwiatów, głównie kamelii. Panie przypinały je sobie do żakietów, do płaszczy, do sukni. Na niedzielnym spacerze w Łazienkach Królewskich było takich kotylionów pełno! Po wojnie też przypinano kwiaty, głównie do koków, we włosy. No tak, „Kwiaty we włosach potargał wiatr…” – podśpiewuję. 
Bardzo były popularne – potwierdza pani Iwona. - Później dziewczyny na studniówkach miały takie opaski z kwiatów na rękę. To było modne, ale dziś w zasadzie zanikło. W sumie nie wiem, dlaczego. Cóż, chyba wiele interesujących zwyczajów zanika. Tak sobie też myślę, że my młodzi nie znamy nawet nazw kwiatów. Nie pamiętamy o tych ogrodach z piosenki Jonasza Kofty… 
To prawda. Owszem, kiedyś był mniejszy wybór tych kwiatów, ale mimo wszystko ludzie się bardziej orientowali. Pokolenie moich rodziców przywiązywało większą wagę do nazw. Dziś często się zdarza, że wchodzi do nas taki młody człowiek i pyta: „Czy u pani są irysy?”. „Tak są” – odpowiadam. „To to jest irys!?” – dziwi się klient. Także widać, że gdzieś tam coś usłyszał, ale kompletnie nie wie, jak ten kwiat wygląda. Pewnie dziewczyna powiedziała, że lubi, to chciał jej kupić… 
Pewnie tak, więc jest zaskoczony. To ja pytam: „Jaki pan chce kolor?”, a on odpowiada: „A one są w różnych kolorach?!”, i znów jest problem, bo myślał, że nie będzie miał takich dylematów, a tu trzeba wybierać. „A co pani by doradziła?” – kontynuuje i zaczyna się rozmowa, bo musimy wiedzieć, czy to dla dziewczyny, żony czy dla siostry, czy do domu, jakie ma mieszkanie, co lubi itp. Pani największe marzenie? 
Chciałabym stworzyć dekoracje dla Opery Wiedeńskiej na Koncert Noworoczny! Jestem wielką fanką florystów z San Remo, którzy to tworzą. To, co robią co roku z Operą Wiedeńską to jest dla mnie szok! Chciałabym kiedyś móc w tym uczestniczyć. Myślę, że to takie marzenie, które raczej się nie spełni, ale każdemu wolno pomarzyć czasem… To pani mnie zaskoczyła, bo Koncert Noworoczny głównie się słucha. Większość z nas na te kwiaty uwagi nie zwraca. Koncentrujemy się na muzyce, na panu dyrygencie. Skąd takie marzenie? 
Ta muzyka w połączeniu z tymi kwiatami, to jest dopiero coś pięknego! Jak zaczęto transmitować w telewizji Koncerty Noworoczne. Pamiętam pierwszy koncert, który oglądałam to było bardzo dawno temu. W dekoracji kwiatowej była tam kwitnąca mimoza. Te gałęzie mimozy wylewały się spośród kwiatów i to na mnie zrobiło takie wrażenie! Jaki tam musiał być zapach, bo przecież mimoza przepięknie pachnie! Ja wtedy powiedziałam do mojego męża: Jak ja bym chciała raz w życiu chociaż mieć taką szansę, żeby tam popracować przy tych dekoracjach, ale to jest takie marzenie, jakbym chciała być królową angielską. (śmiech).Do Pałacu Buckingham nie chciałaby pani czegoś robić? 
Jest taka jedna osoba, której bardzo chciałabym dostarczać kwiaty. To Elton John. On jest wielkim miłośnikiem kwiatów. Wydaje fortunę na świeże kwiaty do swojego domu i docenia to, co floryści robią w jego domu. Ten nacisk na świeże kwiaty, które są wymieniane co trzy dni w domu, nowe aranżacje, zapach kwiatów to jest frajda pracować dla takiego człowieka, który wchodzi do domu i mówi: „Jak pięknie!”. Wie pani co, ale my sobie na takich artystów patrzymy i myślimy, że to fanaberia. Przyjeżdżają do nas różne gwiazdy i w kontraktach mają zapisy, że muszą być kwiaty świeże w pokoju hotelowym, często konkretne, często w jednym kolorze. Myślimy sobie: „Fanaberia!”, a tu pani mówi, że to nie jakieś dziwactwo, ale coś pięknego, szlachetnego…
Kwiaty nie są fanaberią. Owszem, są pewnego rodzaju luksusem, bo jest to rzecz krótkotrwała i dość kosztowna. Można je nazwać towarem luksusowych, ale one dodają takiej elegancji, wyjątkowości we wnętrzu, spotkaniu czy na koncercie, w różnych miejscach i przy różnych okazjach, że uważam, że bez kwiatów nie powinno się nic dziać. Może rzeczywiście. Niestety nie mamy kwiatów w szpitalach zbyt wiele, w polskim parlamencie też ich nie ma. Cieszę się, że coraz częściej pojawiają się na ściankach podczas imprez modowych. Wyglądają znacznie lepiej, niż banery z logami firm i patronatów. 
Ma pani rację. Podobały mi się ostatnio pokazy z Paryża, gdzie podstawą aranżacji na wybiegu były piękne wazony z kallą białą. To było tak nobliwe - proste, a jednocześnie piękne. Projektanci kochają kwiaty i bardzo dobrze!  Tak sobie myślę, że kwiaty są takie ulotne, a ci wszyscy ludzie, te wszystkie pokolenia, do pani tu przychodziły i przychodzą. To zaprzecza  stereotypom. Da się z kwiaciarni wyżyć? 
Może to się wydaje niedorzeczne, ale naprawdę z kwiaciarni da się wyżyć, wychować trzy pokolenia. Kwiaciarnia zawsze się dobrze miała, nawet w czasach komunizmu. Ja w swoim domu nie wyobrażam sobie dnia, w którym nie stałyby w wazonie świeże kwiaty. Proszę mi wierzyć, że takich osób jest tysiące. Czy to w butikach, czy w domach, ludzie lubią mieć świeże kwiaty w wazonach, bo to elegancja, świeżość i przyjemność.I pani tę przyjemność sprzedaje…
Widzi pani, no tak od 35 lat, bo kwiaty to taki zalążek raju."
http://kobieta.wp.pl/wielkie-zmiany-w-calvin-klein-czyli-po-co-marce-nowe-logo-6089383967659137a,"Rewolucja w Calvin Klein, czyli po co marce nowe logo? Większość z nas zna doskonale to logo. Calvin Klein to jedna z tych marek, której sukces w dużej mierze bazuje na popularności znaku towarowego. Chętnie kupujemy ""calviny"", a bieliznę z logo na gumie z dumą prezentujemy w wielu okolicznościach. W tym szaleństwie ""calvinowskiej logomanii"" prosto z Nowego Jorku przychodzi do nas informacja o tym, że Calvin Klein zmienia logo. Czy ta decyzja może mieć wpływ na nasze szafy i czy możemy zarobić na ubraniach i dodatkach ze starą metką?  Calvin Klein to jedna z najbardziej rozpoznawalnych na świecie amerykańskich marek modowych. Założona w 1968 roku przez Calvina Kleina miała być pochwałą wielkomiejskiego życia - szybkiego, bezkompromisowego, wygodnego. W ciągu kilku dekad stała się legendą, ale jej właściciele uznali, że ta legenda wymaga małej metamorfozy. 
Gdy w ubiegłym roku do zespołu CK w roli dyrektora artystycznego dołączył Raf Simons (po hucznym odejściu z domu mody Christian Dior), było jasne, że właśnie rozpoczyna się prawdziwa rewolucja. Po miesiącach oczekiwania światło dzienne ujrzała wreszcie nowa kampania zrealizowana w ścisłej współpracy z Rafem Simonsem. Kilka zdjęć zrealizowanych w przestrzeniach galerii w niczym nie przypomina dotychczasowych reklam Calvina Kleina - ociekających seksem, brytalnych, kontrowersyjnych. Jakby tego było mało na zdjęciach reklamowych pojawia się nowe logo. Wielka rewolucja trwa więc w najlepsze, a jej zwieńczeniem jest pokaz mody w ramach NYFW.
Nowe logo to symbol wielkiej przemiany, która właśnie odbywa się w niespełna 50-letnim domu mody. Czy kilka czarnych liter może wywołać prawdziwą burzę? Oczywiście. Zmiana logo w świecie wszechobecnej logomanii to prawdziwa rewolucja! Po co marce taka metamorfoza? Co zrobią teraz wszyscy ci, którzy kupowali bieliznę i jeansy CK tylko ze względu na charakterystyczny znaczek i dlaczego to, co stare może stać się jeszcze atrakcyjniejsze?  Na te pytania odpowiada Kaja Dobrzańska - dyrektor artystyczna POP UP GRUPA i specjalistka od brandingu.  Aleksandra Nagel: Po co tak naprawdę Calvin Klein zmienia logo? 
Kaja Dobrzańska: Logo jest zawsze echem zmian, które następują wewnątrz marki. Wynikają z jej strategii biznesowej i nowej wizji. Podobnie było w przypadku, kiedy stery nad hiszpańskim domem mody Loewe objął J.W. Anderson, czy Heidi Slimane, który przeprowadził rebranding Saint Laurent. Nowe logo jest brzydsze niż poprzednie? Jak je oceniasz?
Jest na pewno bardziej zdecydowane i ostre. Litery są bardziej zwarte, a małe zastąpiły kapitaliki.Mamy więc nowe logo, nowego dyrektora kreatywnego – Rafa Simonsa i nową kampanię reklamową, która właśnie ujrzała światło dzienne. Ona również wygląda jakoś inaczej…  
To efekt współpracy ze studiem M/M Paris. W kampanii osadzono ikoniczne produkty marki w galeryjnych przestrzeniach ze sztuką współczesną. Jakby nowy dyrektor kreatywny chciał powiedzieć, że produkty marki wpisują się w mapę mody tak, jak te dzieła w świat sztuki. Widzimy na nich m. in. Prace Andy’ego Warhola, Sterlinga Ruby’ego, Richarda Prince’a i Dana Flavina, czyli odniesienie do popkultury.  Z galerii wróćmy jednak do rzeczywistości. Co stanie się z tymi wszystkimi bokserkami, slipkami, biustonoszami i jeansami ze starym logiem Calvina Kleina, które mamy w swoich szafach? Czy zmiana logo może być trudnym momentem dla tych, którzy dotychczasowy produkt kupowali ze względu właśnie na logo CK? 
Jeden ze scenariuszy wydarzeń jest taki, że te produkty staną się jeszcze bardziej pożądane. Są już częścią historii marki, co automatycznie podnosi ich wartość. Dobrze wiemy, że w modzie to czas nadaje wartości przedmiotom. Na przykład w kontekście zmian jakie zaszły w Saint Laurent, torebki ze słynnym monogramem nie zniknęły, ewoluują i osiągają kolejne miana “it bags”. Czy to standard, że ubrania i dodatki ze starymi logami rzeczywiście stają się cenne, poszukiwane przez kolekcjonerów itp.? 
Moim zdaniem tak. Spójrzmy chociażby na dom mody Chanel. Największym zagrożeniem dla tej marki jest ich własny outlet, gdzie produkty tworzone przed laty mają coraz większość wartość definiowaną przez czas.  Jeśli mówimy o spektakularnych metamorfozach w świecie logotypów, to rzeczywiście warto wspomnieć o marce YSL, która po przyjściu Hediego Slimane’a wyrzuciła z kultowego logo słowo „Ives”. Jak oceniasz tamtą decyzję z perspektywy czasu?
Odważne zmiany zawsze budzą żywe reakcje. Saint Laurent otrzymał nagrodę od magazynu Wallpaper za najlepszy rebranding. Choć na początku głośno dyskutowany, był świadomą decyzją, która wykiełkowała w strukturach marki. Zaproponowany kierunek jest zwrotem do dziedzictwa marki i hołdem złożonym projektantowi. W rozmowie z WWD nawet biznesowy partner Yves’a - Pierre Bergé pobłogosławił tę zmianę. Czy taka może nieść ryzyko? Czy istnieje groźba, że od marki odwrócą się ci, którzy kochali dotychczasowy design? Klienci bardzo często przyzwyczajają się do logo itp. 
Przywiązują się lub przyzwyczajają. Nie kupujemy produktów, tylko emocje, które te produkty nam oferują, emocjonalny świat marki, z którym się utożsamiamy, podziwiamy, czy jest nam po prostu bliski. Kiedy marka odpowiada sobie na pytania: czym jest, po co to robi, do czego chce dojść, co jest dla niej ważne itp., to szanse na niepowodzenie maleją. A marki, żeby nie wypaść z obiegu muszą iść z duchem czasu. Jak sądzisz, jak nasza współczesna rzeczywistość – biorąc pod uwagę loga, które nas otaczają – będzie interpretowana za 10, 20 czy 50 lat? 
Projektowanie logotypów zawsze bazuje na symbolice. Obecne znaki czerpią ze stylistyk poprzednich dekad, jeśli tego wymaga idea marki. Szukasz odniesień, które są właściwe dla przedstawienia tematu w wiarygodny sposób. Jednym z ciekawszych kierunków są dynamiczne znaki, loga, których forma jest zmienna i ma swoje liczne modyfikacje w obrębie identyfikacji wizualnej. 
Jeśli mówimy o popularnych stylistykach, to oczywiście można zaobserwować kilka wyraźnych tendencji. W ostatnim czasie był to na przykład powrót do kaligrafii, który mógł być postrzegany jako odpowiedź na minimalistyczne i pozbawione dekoru style. Jednak to mody, które pojawiają się i znikają.Gdy patrzysz na polskie ulice wielkich i małych miast i różne loga z ciężarówek, szyldów i zakładów, to co sądzisz? Musimy się jeszcze wiele nauczyć?
Projektowanie ma się dobrze. Mamy tradycje, świetne studia projektowe, a prace są doceniane na międzynarodowych konkursach. Chcę wierzyć w to, że rynek też dojrzewa do zmian i zdaje sobie sprawę z potrzeby dobrze zaprojektowanych i atrakcyjnych wizualnie form tożsamych z misją danej marki.  A co z logo małej firmy przewozowej czy zakładu szewskiego w małym miasteczku na Podlasiu? 
Od razu przychodzi mi na myśl świetna inicjatywa grupy projektantów z Trójmiasta ze stowarzyszenia Traffic Design. W ramach projektu re:design odświeżyli znaki zapomnianych miejsc, dodając im nowoczesnego ducha. To chyba najlepszy dowód na to, jak ważne jest logo. Wiesz jaki był efekt? 
Nowe logotypy pomogły firmom zaistnieć we współczesności, a projekt ma kolejną edycję, co samo mówi za siebie."
http://kobieta.wp.pl/druga-mlodosc-mebli-z-ikei-6083641264915585a,"Druga młodość mebli z Ikei Moda na meble z Ikei nie przemija. Skandynawski design produktów i ich funkcjonalność  jest znana i ceniona na całym świecie.  Wśród znajomych trudno znaleźć kogoś, kto nie ma w domu niczego  ""ikeowego"".  Nie trzeba wcale wydawać całej pensji na nową rogówkę z Ikei. Można kupić używaną.  Na portalach społecznościowych powstają grupy, gdzie za niewielkie pieniądze można znaleźć meble w okazyjnych cenach. „Drugie życie mebli z Ikei. Tu kupisz je dwa razy taniej” – reklamuje się grupa facebookowa grupa  Ikea sprzedam/zamienię. „Tu meble z Ikei mają swoją drugą młodość. Nowa moda na używane meble, ale niezniszczone, które można kupić za mega niską ceną. Meble, które kosztują 1000 zł można kupić za 200 złotych”. Podobnych grup z różnych polskich miast na Facebooku jest kilkadziesiąt.  - Dołączyłam do tej grupy i chętnie korzystam z ofert. Miałam kupić nową kanapę, ale akurat ktoś sprzedawał ten sam model przez Facebooka. Zamiast 1800 złotych zapłaciłam 300 – opowiada Katarzyna z Sopotu. - Meble  z Ikei są na tyle tanie, że można kupować je na tu i teraz licząc, że za jakiś czas można je będzie wymienić. A te używane są jeszcze tańsze, więc tym bardziej można je częściej wymieniać.
Ewa z Gdyni na trójmiejskiej grupie sprzedaje komodę za 280 złotych. Nowa kosztuje 700.   Agata za 150 złotych pozbędzie się łóżka dziecięcego. – Dla córki potrzebuję większe łóżko. Już znalazłam ofertę z używanym modelem za 170 złotych. Za rok pewnie znowu wymienimy – tłumaczy. 
Karolina oferuje kultowy regał Billy za 100 złotych.  Ten niepozorny regał jest prawdziwym bestsellerem. Od czasu wprowadzenia do oferty sprzedał się w ponad 41 milionach egzemplarzy. Autorka artykułu również jest szczęśliwą posiadaczką używanej kanapy z Ikei. Nowa kosztuje 1600 złotych. Używaną w stanie bardzo dobrym kupiłam za 250 złotych. Miało być siedzisko dla gości, ale kanapę w całości zaanektowal Figaro, owczarek kanapowiec.  Druga młodość mebli z Ikei to trend, który jest obecny nie tylko w Polsce. Kupowanie używanych kanap, biurek czy regałów od skandynawskiego giganta jest modne także w Hiszpanii. – Szukam kilku mebli do pokoju. Zależy mi na tym, aby były z Ikei, bo uwielbiam prosty design. Mogę szukać przez portale społecznościowe, ale wolę używać specjalnej aplikacji wallapop, gdzie ludzie wymieniają się lub sprzedają używane meble – opowiada Dagmara, która mieszka w Barcelonie. – Wszystkie meble w mieszkaniu mamy używane. Kilka dni temu kupiłam używane biurko. Nie kupujemy nowych mebli. Bo po co? Używane są tańsze, w dobrym stanie, a te z Ikei są dobrej jakości – wylicza Dagmara. – Co jest fajne, można je zmienić, kiedy ma się ochotę.  Szwedzka sieć jest dobrym wyborem jeśli chodzi o zakup mebli, czy też elementów pomocnych w aranżacji wnętrz. Bardzo często możemy tu znaleźć bardzo pomysłowe, praktyczne produkty, które ułatwiają codzienne życie. Na czym polega fenomen Ikei? Postanowili to sprawdzić amerykańscy naukowcy z Harvardu, pod przewodnictwem Michaela Nortona. Sklep odwiedza średnio 500 milionów klientów rocznie, a spółka notuje roczne przychody rzędu 25 miliardów euro.  Badania opublikowane przez zespół Nortona pod tytułem „Efekt Ikei: Kiedy praca prowadzi do miłości” dowiodły, że konsumenci najwyżej cenią sobie to, co wykonali sami – biżuterię, origami, ozdoby i… meble. Potrzeby klientów Ikei są więc zaspokajane z nadwyżką. Mogą złożyć  stolik nocny , łóżko i komodę, a później z dumą patrzeć na swoje dzieło.  „Dom to najważniejszy plac zabaw” - mówi jedno z haseł Ikei. Ikea pojawiła się w Polsce w 1991 roku. Towary z jej półek i obszarów ekspozycyjnych wydawały się Polakom ekskluzywne. Szczególnie, że firma od lat dbała i wciąż dba, by być na bieżąco z obowiązującymi w branży trendami. Gotowe aranżacje wnętrz tworzone są przez najlepszych projektantów. Polacy uwielbiają ikeowskie rozwiązania w urządzaniu małych wnętrz. Ile można zmieścić na 40 metrach kwadratowych w bloku? Ikea dowodzi, że wszystko.  W Ameryce, w pierwszych latach Ikei na tamtym rynku, ogromnym zainteresowaniem klientów cieszyły się przezroczyste wazony. Okazało się jednak, że nie chodziło o zamiłowanie Amerykanów do świeżych kwiatów. Amerykanie wykorzystywali wazony jako duże szklanki. Z innych statystyk wynika, że co drugi Brytyjczyk śpi na materacu z Ikei. Co piąte  brytyjskie dziecko (od 1987 roku) zostało poczęte w łóżku z Ikei.
A co wy macie w swoich domach z Ikei?"
http://kobieta.wp.pl/ruszaja-castingi-do-nowej-edycji-konkursu-fresh-faces-world-6109111416199297a,"RUSZAJĄ CASTINGI DO NOWEJ EDYCJI KONKURSU                                          „FRESH FACES WORLD” Pragniesz zostać Modelką lub Modelem ?Jesteś w wieku od 14 do 23 lat ?To szansa właśnie dla Ciebie ! Castingi odbędą się:  
8 Kwietnia w Radomiu (Centrum Handlowe Rawa Mode, ul. Struga 60, 
Show Room Art of Poland), godz.: 12:00 -15:00 
3 czerwca w Gdańsku (Galeria Metropolia, ul. Jana Kilińskiego 4), godz.: 10:00 -16:00
17 czerwca we Wrocławiu (Grey Music Club, ul. Świętego Mikołaja 8), godz.: 19-21:00 Na casting należy zabrać: czarne leginsy lub spodnie oraz czarną lub białą dopasowaną podkoszulkę, szpilki a także kostium kąpielowy) Agencja Magteam Model Management, organizuje w Polsce już trzecią tym razem nową, autorską odsłonę konkursu o nazwie FRESH FACES WORLD. Zachęcamy  także do  wysyłania zgłoszeń i udziału wcatingu online na stronie konkursu: www.freshfacesworld.com w zakładce CASTING
Zwycięzca Fresh Faces World podczas gali finałowej w Warszawie zdobędzie główną nagrodę o wartości 50.000 PLN -  wyjazd do Nowego Jorku na największy na świecie konkurs talentów/modeli  IMTA, a także sesję modową w prestiżowym magazynie Cosmopolitan. 
Ambasadorką Fresh Faces World jest polska topowa modelka Alexa Łuczak, odkryta przez  Magteam Model Management  Zapraszamy do śledzenia profilu konkursu na   Facebook''u  WEŹ UDZIAŁ W KONKURSIE ! To może być szansa właśnie dla Ciebie!"
http://kobieta.wp.pl/zdrowa-i-piekna-przed-i-po-porodzie-produkty-dla-mam-6109131834926721a,"Zdrowa i piękna przed i po porodzie – produkty dla mam Przyszłe mamy boją się, że ciąża pozbawi je atrakcyjnego wyglądu i seksapilu. Są jednak sposoby na to, aby w tym wyjątkowym czasie czuć się kobieco i po porodzie szybko wrócić do formy. Odpowiednia dieta, ćwiczenia, kosmetyki i witaminy dla kobiet w ciąży pomogą Ci wejść zdrowej i pięknej w rolę mamy. Dzień w którym test ciążowy wskazuje dwie kreski jest wyjątkowy. Życie każdej kobiety zmienia się wtedy o 180 stopni, pojawia się wiele pytań i wątpliwości. Zostać w domu i odpoczywać czy pracować? Jakich produktów unikać? Jak zapobiec rozstępom? Czy aktywność fizyczna nie zaszkodzi dziecku? Drogie Panie, nie dajmy się zwariować! Ciąża to wyjątkowy stan, ale nie jest chorobą. Oczywiście pewnych rzeczy trzeba unikać, jednak wprowadzanie drastycznych zmian z dnia na dzień jest niebezpieczne dla matki i dziecka. Jeśli nie pracujesz w warunkach szkodliwych nie rezygnuj z pracy w pierwszym trymestrze ciąży. Nasze babcie i prababcie pracowały przecież fizycznie i rodziły zdrowe dzieci. Kontakt z ludźmi, ruch i życie zgodnie z dawnym rytmem to cenne bodźce dla rozwijającego się dziecka. Brak aktywności i siedząc tryb życia może prowadzić do nieprawidłowego ułożenia malucha w łonie matki, a nawet opóźnienia rozwoju. Zacznij od odżywiania Na pewno znasz powiedzenie, że kobieta w ciąży je za dwoje. Słyszałaś też niewątpliwe o zachciankach i niepohamowanym apetycie przyszłych mam. W czasie ciąży nie powinnaś trzymać restrykcyjnej diety, jednak jeśli martwisz się o swoją figurę po ciąży, nie objadaj się. Ze względu na zdrowie dziecka powinnaś bezdyskusyjnie zrezygnować z alkoholu, papierosów i narkotyków, uszkadzających układ nerwowy malucha. Ogranicz do minimum picie napoi zawierających kofeinę. Zredukuj także ilość soli i ostrych przypraw dodawanych do posiłków. Niestety mimo ciążowych zachcianek powinnaś zrezygnować także ze spożywania słodyczy w dużej ilości. Zamiast nich sięgnij po produkty bogate w błonnik, pobudzające pracę jelit. Jedz więcej owoców, warzyw i produktów pełnoziarnistych. Ciąża jest szczególnym wyzwaniem dla układu kostnego kobiety, dlatego niezbędnym jest dostarczanie organizmowi odpowiedniej ilości wapnia. Nie pomijaj w swojej diecie nabiału. Wykreśl ze swojego jadłospisu sery pleśniowe, surowe jajka, mięso, ryby i owoce morza. Niedogotowane produkty mogą zawierać bakterie i pasożyty zagrażające dziecku. Leki w ciąży? Kwas foliowy i co jeszcze? Zdrowe odżywianie jest w ciąży bardzo ważne, ale często nie wystarcza aby dostarczyć mamie i dziecku odpowiednich mikroelementów. Większość ginekologów zaleci suplementację kwasu foliowego, nawet jeśli jeszcze nie jesteś w ciąży, a planujesz ją w najbliższym czasie. Ten składnik znacznie zmniejsza ryzyko wystąpienia wrodzonych wad układu nerwowego. Kwas foliowy reguluje metabolizm komórek i odpowiada za tworzenie czerwonych krwinek. Jego niedobór może prowadzić do uszkodzenia łożyska, a w efekcie nawet poronienia. Tą witaminę z grupy B możesz dostarczyć organizmowi w produktach spożywczych takich jak fasola, soja, banany, sery, orzeszki ziemne, żółtka jaj, szpinak, szparagi, drożdże piwne. Dodatkowo sięgnij po witaminy dla kobiet w ciąży. Możesz wybrać sam kwas foliowy lub preparaty zawierające w składzie także witaminy i minerały. Pamiętaj, że Twój organizm pracuje teraz za dwoje, dlatego potrzebujesz więcej mikroelementów niż przed ciążą. Jeśli będą Cię męczyć skurcze lub drżenie mięśni, sięgnij po produkty bogate w magnez lub odpowiedni suplement. Częstą bolączką kobiet w ciąży jest anemia. Aby utrzymać ilość hemoglobiny na prawidłowym poziomie wzbogać swoją dietę o zielone warzywa, mięso i ryby. Lekarz może polecić Ci także stosowanie żelaza w tabletkach. Do rozwoju dziecka niezbędny jest także cynk, pomocny w budowie układu immunologicznego i odpowiedzialny za przyrost masy ciała. Kwas askorbinowy, znany także jako witamina C utrzymany na odpowiednim poziomie wesprze Twoją odporność i uchroni dziecko przed wadami układu nerwowego. Mikroelementy i witaminy w ciąży powinny być dostarczane od początku. W pierwszym trymestrze, gdy tworzy się układ nerwowy dziecka niedobory mogą być szczególnie groźne. Niebezpieczny jest również nadmiar witamin, dlatego stosowanie suplementów powinnaś skonsultować z lekarzem. Trenuj jak przed maratonem Nie rezygnuj z ruchu! Przed ciążą dbałaś o swój wygląd chodząc na fitness, jogę, jogging czy spacery? Porozmawiaj z lekarzem na jaką aktywność możesz sobie pozwolić i nadal dbaj o swoje ciało. Udowodniono, że poród to wysiłek równy przebiegnięciu maratonu, musisz więc odpowiednio się do niego przygotować. Powinnaś ruszać się co najmniej 30 minut dziennie. Wyćwiczone mięśnie pomogą Ci w porodzie, a także, dzięki szybszemu obkurczaniu, powrocie do formy i sylwetki sprzed ciąży. Samodzielny trening może być ryzykowny, dlatego najlepiej skorzystaj z porad trenera personalnego lub wybierz się na dedykowaną gimnastykę dla mam. Podczas treningów wzmocnisz swój kręgosłup, nauczysz się kontroli nad oddechem i ujędrnisz ciało. Dostarczysz też organizmowi endorfin, a dobry nastrój pomoże Ci czuć się piękną, także w zaawansowanej ciąży. Sposoby na rozstępy Prawie każda przyszła mama boi się, że po porodzie nie wróci do dawnej sylwetki, a jej skórę pokryje pajęczyna rozstępów. Można temu zapobiec ćwicząc i systematycznie wzmacniając skórę. Najważniejsze jest, aby od pierwszych dni ciąży stosować odpowiednie preparaty zawierające składniki nawilżające i oleje. Kremy na rozstępy dostępne w aptekach są bogate m.in. w witaminę E, wzmacniającą i uelastyczniającą skórę. Preparaty należy wklepywać w skórę 2 razy dziennie. Rozstępy mogą się pojawić nie tylko na brzuchu, ale i udach, pośladkach czy piersiach, dlatego nie pomijaj tych części ciała. Przed wmasowaniem kremu wykonaj delikatny peeling, który pozwoli preparatowi lepiej wchłonąć się w skórę. Duży wybór kremów na rozstępy znajdziesz w Aptekaprima24. Piękna podczas porodu Z jednej strony poród jest ważnym i pięknym wydarzeniem w życiu kobiety. Większość przyszłych mam obawia się jednak bólu, komplikacji, a nawet utraty godności i seksapilu w oczach swojego partnera. Coraz więcej pań decyduje się przełamać ten stereotyp i wejść w nową rolę piękną. Nie chodzi tu o to, aby po porodzie wyglądać jak modelka z okładki, bo to niemożliwe. Kilka zabiegów i małe zakupy przed rozwiązaniem potrafią zdziałać cuda i dodać młodej mamie pewności siebie. W pierwszych dniach połogu na pewno odwiedzą Cię najbliżsi. Mimo bólu możesz poczuć się wtedy piękną mamą. Przed porodem zafarbuj włosy, zrób delikatny manicure, kup ładny szlafrok i piżamę. Możesz też skorzystać z zabiegów SPA dla kobiet w ciąży i udać się na masaż relaksacyjny. Poczujesz się doskonale podczas fotograficznej sesji ciążowej. Ubierz coś seksownego, zrób perfekcyjny makijaż i oddaj się w ręce profesjonalnego fotografa. Pamiętaj, że bycie matką nie przekreśla bycia kobietą. Bycie piękną zaczyna się od głowy. Dopuść więc do siebie myśl, że jesteś atrakcyjna – przed, w trakcie i po porodzie. Urodziłam i co dalej? Po porodzie dbanie o siebie schodzi na dalszy plan. Priorytetem jest dziecko, a nieprzespane noce i obolałe ciało nie pomagają kobiecie czuć się piękną. Daj sobie trochę czasu zanim wejdziesz w nowy rytm. Nie odkładaj jednak zbyt długo myślenia o sobie. Kiedy poczujesz się lepiej pozwól partnerowi sprawdzić się w roli ojca, a sama odpocznij i wróć do formy. Jeśli karmisz piersią, skorzystaj z laktatora, aby maluch w czasie Twojej nieobecności miał co jeść. Przejrzyj szafę i znajdź coś ładnego z przed ciąży. Wybierz się na zakupy z koleżanką. Przygotuj sobie domowe SPA. Zapal świece, weź kąpiel, posłuchaj relaksacyjnej muzyki. Zadbaj o swój biust, który potrzebuje teraz szczególnej pielęgnacji. Żele i balsamy ujędrniające do piersi znajdziesz tutaj. Pamiętaj, że Twój pozytywny nastrój i energia pozytywnie wpłynie także na dziecko!"
http://kobieta.wp.pl/malgorzata-rozenek-majdan-jestem-aktywna-feministka-6104251146736257a,"Małgorzata Rozenek-Majdan: Jestem aktywną feministką - Zgadzam się z papieżem Franciszkiem, że kobieta nie jest do szorowania garów – mówi Małgorzata Rozenek-Majdan, która jednocześnie zachęca Polaków w nowej kampanii Biedronki do wiosennych porządków. Co oznacza kontrakt reklamowy ze słynnym dyskontem dla takiej gwiazdy jak ona? Dlaczego Polacy potrzebują „Perfekcyjnej” i czy planuje rozebrać się na okładce „Playboya”? Oto pyta Małgorzatę Rozenek-Majdan Aleksandra Nagel.  Aleksandra Nagel: Dlaczego zdecydowałaś się na współpracę z Biedronką? 
Małgorzata Rozenek-Majdan: Dziś to jest miejsce, które jednoczy wszystkich Polaków. Żadna moja reklama nie spotkała się z taką sympatią, tak pozytywnymi komentarzami, jak reklama Biedronki. Pamiętamy czasy, gdy nie był to sklep WOW, ale dziś? Teraz to jest przybicie piątki wszystkim Polakom i cieszę się, że mogłam to zrobić. Mam nadzieję, że to nie będzie jednorazowa akcja. Poza tym, cieszę się gdy utożsamia się mnie z tym aspektem domowych porządków, organizacji, dbania o dom. To jest coś, co jest mi bliskie i dzięki czemu stałam się rozpoznawalna. Od tego wyszłaś, prawda?
Od tego zaczęłam i widzowie tak mnie kojarzą.  Podobno ekipa na planie filmowym przebudowała dla ciebie cały dom…
Nie dla mnie, ale dla wszystkich. Nigdy wcześniej nie byłam na tak zorganizowanym planie. Wyremontowano cały dom, by stał się właśnie perfekcyjny, żeby każdy element spotu się zgadzał. Czułaś się jak gwiazda Hollywood?
Gdy pracuje się w takich warunkach, wychodzi coś naprawdę fajnego. Osiągnęliśmy efekt, o który nam chodziło, czyli klimat „Gotowych na wszystko”. Zamieniasz się tam w gospodynię z lat 50… 
Tak miało być, bo to były czasy, gdy kobieta, która pracowała w domu, była z tego naprawdę dumna. Potem to dbanie o dom stało się dodatkiem do rozwoju zawodowego. Teraz wreszcie dotarliśmy do czasów, kiedy kobieta może rozwijać się zawodowo i dbać o dom. Wszystko jest bardzo spójne i równie szanowane. Promując taką gospodynię w stylu retro, nie masz czasami poczucia, że promujesz model, w którym mężczyzna chodzi do pracy i utrzymuje rodzinę, a kobieta siedzi w domu? 
A co w tym jest złego? Jeśli to jest wybór kobiety, to wszystko jest ok. Poza tym ta reklama to była zabawa konwencją. Chodziło o to, by uśmiechnąć się do widza i wzbudzić w nim pozytywne skojarzenia, nadać trochę bajkowości zwykłym czynnościom domowym. Mogą być przyjemne i urocze.  Czy mogą być robione na szpilkach?
To oczywiście był żart (śmiech). Właśnie zaczęła się wiosna, a wiosna to porządki, czyli idealny czas dla „Perfekcyjnej”, prawda? 
Owszem, pochodzę z bardzo tradycyjnej rodziny, a moja mama była typową „Perfekcyjną panią domu”. Mój tata pracował, a mama była w domu. Babcie też były gospodyniami domowymi. I wiesz co? Doskonale pamiętam ten moment przełomu, kiedy się na oścież otwierało okna, myło je, szorowało każdy kąt. To wypucowanie każdej, nawet najmniejszej rzeczy dawało poczucie czegoś nowego, świeżego. Takie wiosenne porządki są bardzo ważne, bo są zapowiedzią świąt, przygotowują nas na coś ważnego. Mężczyźni w twoim domu też pomagali przy tych wiosennych porządkach? 
Jasne! Faceci zawsze myli okna i trzepali dywany. Mimo że moja młodość przypadła na czasy komuny, to pamiętam, że ten podział obowiązków był naprawdę sprawiedliwy.  Ile czasu Małgorzata Rozenek poświęca na przygotowanie do wyjścia z domu? Ty sama sprzątasz w domu? 
Teraz już nie. Mam pomoc, ale kocham swój dom i uwielbiam wszystkie czynności związane z dekorowaniem. Ciągle przestawiam kwiaty, sadzę nowe, wyciągam stare. To nie jest tak, że nie potrafiłabym własnego domu posprzątać. Podam przykład: w niedzielę miałam pierwszy wolny dzień od bardzo dawna. Tak się złożyło, że Radosława nie było, nie było dzieci. Obudziłam się i mogłam poleżeć, ale nie umiem i nie chcę. Posprzątałam więc i zrobiłam kurczaka, po którym wybuchła wielka dyskusja na Instagramie, że to ziemniaki nie takie i kuper nie taki. Notabene, ja pochodzę z domu, w którym kuper zostawiało się do pieczenia, a do gotowania odcinało na rosół.  Przejmujesz się tymi wszystkimi komentarzami na Instagramie? 
Był moment, że mi to przeszkadzało, ale dziś - nie. Na samym początku byłam bardzo dumna, później zmierzyłam się z falą krytyki feministek. To mnie bardzo bolało, bo ja uważam się za aktywną feministkę. Jestem klasycznym przykładem na to, że kobieta ma wybór. Skończyłam studia, bo chciałam, skończyłam doktorat, bo chciałam, zostałam później w domu i to był też mój wybór. Później po dziesięciu latach powiedziałam sobie dość i rozpoczęłam karierę, którą pociągnęłam sprawnie. To jest chyba to, o co chodzi feministkom, prawda? Żeby nie decydował o nas mężczyzna, sytuacja, okoliczności, ale my same. Jednocześnie naprawdę uważam, że udaje mi się pogodzić role zawodowe z byciem bardzo dobrą mamą i szczęśliwą żoną. Wydaje mi się, że mam już w sobie taki luz, którego może na początku mi zabrakło, bo może za bardzo się starałam, bo jestem perfekcjonistką. Dziś już wiem, że najlepiej wyluzować. Wspominasz o kurczaku z Instagrama. Jak reagujesz na sytuacje, w których internauci wytykają ci błędy, dokuczają, hejtują ciebie i to, co robisz? 
To jest, kochanie, kwestia treningu. Jakby ci wytykali każdy błąd tak codziennie, przez kilka lat, naprawdę każdy, to w pewnym momencie na to obojętniejesz. Poza tym zauważ, że bardzo często pod tymi zdjęciami jest dyskusja w obie strony. Jedni są przeciwko kuprowi i pędom, a drudzy za. To bardzo ciekawe dyskusje (śmiech).  Dziś jesteś nie tylko „Perfekcyjną Panią Domu”, ale mam wrażenie, że trendsetterką. Polacy bacznie obserwują twoje stylizacje. Czy to jest świat, który jest ci bliski? 
Jasne, że tak. Przecież jestem kobietą, a więc moda, uroda, to wszystko jest mi bliskie. Czujesz się ikoną stylu? 
Nie do końca, ale rzeczywiście lubię modę. Lubię eksperymentować, ale też zawsze mam swoje zdanie. Stylizujesz się sama czy masz kogoś, kto cię ubiera? 
Pracuję ze stylistą, Bartkiem Indyką, który dba o moje stylizacje przy programach oraz na oficjalnych wyjściach. Tak patrzę na twoje stylizacje i myślę, że lubisz być sexy. Uwodzicielka z ciebie…
To ciekawe, bo ludzie myślą, że stałam się taka teraz, odkąd jestem z Radosławem, ale to nieprawda. Lubię to i zawsze tak było, choć dopiero teraz media o tym piszą i zaczęły zwracać na to większą uwagę.  Są rzeczy, których nigdy nie założysz? 
Nie przepadam za koronkami, ale najbardziej za panterką i wszystkimi zwierzęcymi printami. Nie założę ich i już. Nigdy? 
Nigdy! Dlaczego? 
Nie wiem. Po prostu ich nie lubię i koniec. Nigdy nie mów nigdy. Pamiętam, jak w wywiadzie, na łamach WP Kobieta zresztą, zapewniałaś, że nigdy nie założysz konta na Instagramie, a dziś? Proszę! Gwiazda Instagrama!
Lubię Instagrama, bo to ciekawe i nowoczesne narzędzie do komunikacji z ludźmi. Ciekawe, ale też niebezpieczne. Łatwo zapomnieć, że jedno zdjęcie dociera do tysięcy, czasem milionów fanów. Czy stawiasz sobie jakieś granice? Na przykład, że tego nie wrzucisz na swój profil, a to już tak? Tego nie pokażesz, a to już tak?
Wiesz co? Paradoksalnie to Instagram nauczył mnie stawiania sobie granic. Dzięki niemu mogę kontrolować to, co pojawia się w mediach na mój temat. Pod moim domem dzień w dzień stoją paparazzi, którzy robią mi zdjęcia, gdy tylko wychylę nos zza drzwi. Nie mam wpływu na to, co sfotografują, jak to wygląda, jaki jest efekt. Na Instagramie mam pełną kontrolę. To ja wrzucam zdjęcia, to ja decyduję, co pokazuje i w jaki sposób. Jak mam wybrać okropne zdjęcie paparazzi czy moje zdjęcie z Instagrama, to wolę, aby dziennikarze pisali o tym drugim.  Ale jest coś, czego nie pokażesz na Instagramie? 
Nie postawiłam sobie takich granic. Na pewno nigdy nie rozbiorę się dla „Playboya”, ale na Instagramie to co innego. Tutaj mam poczucie większej swobody i tej kontroli, o której mówiłyśmy. CO MAŁGORZATA ROZENEK-MAJDAN ROBIŁA NA WAKACJACH? ZOBACZ WIDEO! Pojawiłaś się w mediach znienacka. Masz wrażenie, że to był moment, gdy w Polsce „Perfekcyjna” musiała się pojawić? 
Tak! Uważam, że Polakom był ktoś taki potrzebny. W mediach było już wszystko – show-biznes, taniec, kuchnia i raptem pojawiłam się ja z tym moim programem o sprzątaniu, układaniu, organizowaniu. Raptem program z małej anteny TVN Style wylądował w głównej stacji TVN. Tu była niezagospodarowana nisza i program wstrzelił się swój czas. Nasz program pojawił się w momencie, gdy kobiety w Polsce były mocno zaangażowane zawodowo. Były na szczycie i wstydziły się tego, że sprzątają w domu. To był wstydliwy temat tabu.  Jak na twój program reagowali mężczyźni, a jak kobiety? 
Miałam wielu widzów, którzy byli zachwyceni i chętnie oglądali „Perfekcyjną”. Wśród kobiet było różnie – od miłości do nienawiści. Główne negatywne opinie padały z ust feministek, które twierdziły, że robię kobietom wodę z mózgu, bo każę im szorować gary i sprzątań po mężach i dzieciach. Jestem aktywną feministką i wszyscy, którzy mnie znają, mogą to potwierdzić. Dla mnie feminizm oznacza wolność. Moim zdaniem każda kobieta ma prawo wybrać, czy chce pracować, czy zajmować się domem, czy robić jedno i drugie. Tymczasem w naszym społeczeństwie na temat bycia tzw. „kurą domową” urosło wiele stereotypów. Znam wiele kobiet, które po prostu tak chcą żyć i jest to ich wolny wybór.  Co sądzisz o tym, co jakiś czas temu powiedział papież Franciszek, że kobieta nie jest do garów? 
Zgadzam się z nim w stu procentach!Ale jednocześnie radzisz kobietom, by sprzątały swoje domy…
To siebie nie wyklucza. Może zacznę od tego, że pochodzę z bardzo tradycyjnego domu. Co prawda, mi się nie udało stworzyć jednego stałego związku na całe życie, ale wierzę, że to jest możliwe. Wierzę w tradycyjny model rodziny, co nie oznacza, że nie doceniam kobiet. Moim zdaniem żaden facet nie poradzi sobie bez kobiety, dlatego musi o nią dbać, starać się o nią i zrobić wszystko, by była szczęśliwa. Kobieta to skarb i w tej kwestii zgadzam się z papieżem Franciszkiem. A samo sprzątanie? 
Kobieta nie jest do garów, nie powinna robić czegoś, czego nie lubi i nie chce. Powinna mieć wybór i robić w życiu to, co kocha, ale moim zdaniem dbanie o dom może być przyjemnością. Może być czymś ważnym w życiu kobiety i nie tylko kobiety, ale związku, rodziny. Do tego zachęcam Polaków, by dbali o przestrzeń, w której żyją, by się nią opiekowali, pielęgnowali ten dom.  Dlaczego to jest takie ważne? 
Spójrz na współczesnych Polaków. Większość z nich ma mieszkania i domy na kredyt, czasami na trzydzieści, czterdzieści lat. Teraz robię to rzadziej, ale jak kiedyś wchodziłam do tych wszystkich mieszkań i widziałam, że te domy były zaniedbane, strasznie zapuszczone, że ludzie nie zwracają uwagi na miejsce, w którym żyją, to łapałam się za głowę. Jak można nie dbać o coś, co nas tak wiele kosztuje? Czasami harujemy na to mieszkanie przez całe życie! Jak to możliwe, że o to potem nie dbamy?! Nie mogłam tego zrozumieć. To fakt, czasami traktujemy te nasze mieszkania po prostu jak sypialnie. Wychodzimy rano z domu i wracamy bardzo późno. To może z tego wynikać. Nie mamy czasu, by w tym domu żyć…
To prawda, ale to smutne i przerażające. Ja chciałam i chcę to zmienić. W moim programie „W dobrym stylu” pokazuję, jak można pięknie żyć. I znów mam wrażenie, że to nie jest moja i ekipy telewizyjnej fanaberia, ale program spotkał się z ogromnym zainteresowaniem.  Mam wrażenie, że wszystko, co dzieje się w twoim życiu spotyka się z ogromnym zainteresowaniem. Wasz ubiegłoroczny ślub był jednym z najważniejszych wydarzeń w polskim show-biznesie. Jak wygląda wasze małżeństwo po tych kilku miesiącach? Nadal jest takie perfekcyjne, jak na zdjęciach ze ślubu? 
Wiesz co? To jest zabawne i ciekawe, bo wiele osób mówi mi o tym, że o małżeństwo trzeba dbać, pielęgnować je, że małżeństwo to trud, a u nas to czysta przyjemność! Wszystko jest takie naturalne. Zakochaliśmy się w sobie w ciągu kilku sekund i już tak zostało. Bardzo siebie kochamy i nic nie robimy na siłę. Szanujemy siebie i swoje odmienności. Co jest w was odmienne? Co was różni? 
Miłość do piłki nożnej. Radosław wciąż mnie przekonuje do tej piłki, robi różne podchody, ale nic to nie da. Nie przepadam za piłką nożną i już, a on ma na jej punkcie bzika. Krzyczy do telewizora, udziela rad zawodnikom i trenerowi? Mój mąż tak robi… 
Mój mąż z wielką pasją ogląda mecze piłkarskie. Nie przegapia żadnego. Najgorsze, że on chce, bym ja te mecze z nim oglądała. Mówi: „Chodź Małgosia, usiądź tu ze mną na tej kanapie”. Ja się bronię, bo to straszna nuda. Oglądam mecze reprezentacji, niektóre mecze Ligii Mistrzów obejrzę, ale Ekstraklasy już nie. Jak to wszystko nie pomogło, to nawet zaczął mnie podchodzić z innej strony. „Spójrz Małgosia jakie oni mają fajne koszulki” – mówi do mnie spryciarz.Na ciebie to nie działa?
Nie dam się nabrać. Piłka to nie moja bajka, choć na koncert rockowy mnie namówił. Jak się ubrałaś? 
No wiesz, w garsonce nie poszłam. Na rockowo oczywiście.  Meryl Streep powiedziała kiedyś, że póki sama sobie prasuje ubrania, woda sodowa do głowy jej nie uderzy… 
To prawda, nigdy nie prasowałam sobie ubrań (śmiech). Tak na poważnie, prasowanie to jest jedyna rzecz, która sprawia mi problem. Mam tak od urodzenia i nic na to nie poradzę. Prasowanie jest żmudne, trudne, a poza tym pochodzę z domu, w którym to tata prasował. Mój tata, który był prezesem całe życie, prasował bluzki i koszule mojej mamie. Pamiętam taki obrazek z dzieciństwa, że w niedzielę przygotowywał sobie koszule na cały tydzień i jednocześnie mojej mamie bluzki. Nie mam tradycji prasowania w genach, ale jest masa innych rzeczy, które uwielbiam robić. Na przykład robić pranie, rozwieszać - jak na reklamie. Można jednak sparafrazować powiedzenie Meryl Streep. W moim domu brzmiałoby ono: „Dopóki zmieniasz swoją własną pościel, to woda sodowa ci nie uderzy”.Czyli woda sodowa ci nie uderzyła? 
Nie. Dopóki piorę i sama sobie zmieniam pościel, woda sodowa mi nie uderzy.  Get the look"
http://kobieta.wp.pl/rozenek-majdan-poczula-wiosne-piekna-jak-zawsze-6108501024934017a,"Rozenek-Majdan poczuła wiosnę. ""Piękna jak zawsze"" Małgorzata Rozenek-Majdan jest bardzo aktywną użytkowniczką mediów społecznościowych. Na swoim profilu na Instagramie dokumentuje swoje życie zawodowe i prywatne. Często zamieszcza zdjęcia z dziećmi i ze swoim mężem – Radkiem Majdanem. Właśnie pochwaliła się wiosenną fotografią.  Celebrytka jak zwykle prezentuje się nienagannie, choć tym razem postawiła na sportowy luz. Ma na sobie jasną koszulę z wyhaftowanym kwiatowym motywem. Jej włosy są rozpuszczone, a makijaż naturalny, co tylko dodaje jej dziewczęcego uroku. Trzeba przyznać, że wygląda jak nastolatka.  ""Piękna jak zawsze"", ""Pani wiosna"" – tak jej fani komentują to zdjęcie.  W niedawnym wywiadzie dla serwisu WP Kobieta Rozenek-Majdan mówiła o tym, jak ważne są wiosenne porządki.  - Pochodzę z bardzo tradycyjnej rodziny, a moja mama była typową „Perfekcyjną panią domu”. Mój tata pracował, a mama była w domu. Babcie też były gospodyniami domowymi. Doskonale pamiętam ten moment przełomu, kiedy się na oścież otwierało okna, myło je, szorowało każdy kąt. To wypucowanie każdej, nawet najmniejszej rzeczy dawało poczucie czegoś nowego, świeżego. Takie wiosenne porządki są bardzo ważne, bo są zapowiedzią świąt, przygotowują nas na coś ważnego – powiedziała. - Ciągle przestawiam kwiaty, sadzę nowe, wyciągam stare  - dodała.    Małgorzata Rozenek-Majdan: Jestem aktywną feministką"
http://kobieta.wp.pl/jak-przygotowac-rower-na-wiosne-6108431383107713a,"Jak przygotować rower na wiosnę? Kamil Dąbrowski z portalu ""Wygodny Rower"" opowiada, co zrobić, by odświeżyć rower po zimie. - Po wyciągnieciu roweru z piwnicy, z garażu bądź z szafy trzeba pamiętać, że rower nieużytkowany po pierwsze się kurzy.  Trzeba go umyć, trzeba go przeczyścić - tłumaczy Kamil Dąbrowski.  Nie wszystko możemy sprawdzić sami, więc warto udać się z naszym jednośladem do serwisu. - To przekłada się na tańszą eksploatację - przekonuje."
http://kobieta.wp.pl/akcja-moja-krew-twoja-krew-juz-po-raz-czwarty-6108407387191425a,"Akcja ""Moja krew - Twoja krew"" już po raz czwarty  Już w sobotę będzie można oddać krew w Teatrze Studio Buffo. Akcję wspierają artyści - między innymi wokalista Mateusz Krautwurst i aktorka Natasza Urbańska. Wszystko zaczęło się w Teatrze Studio Buffo. W 2012 roku jedna z tancerek - Julia Niewiadomska poważnie zachorowała. Do jej leczenia potrzeba było sporo krwi. Apel pojawił się na Facebooku, a informacja ta poruszyła tysiące ludzi, którzy masowo pojawili się w stacjach krwiodawstwa w całej Polsce. Julia niestety przegrała walkę z chorobą, ale ta sytuacja zainspirowała jej koleżanki do dalszego pomagania i stworzenia akcji “Moja krew – Twoja krew”.  Organizatorki chcą głównie trafiać do młodych. Co ważne, celem akcji jest propagowanie krwiodawstwa, a nie zbiórka pieniędzy. Na cały dzień w Teatrze Studio Buffo zaplanowane są koncerty, spotkania z artystami, warsztaty dla dzieci. Jednocześnie będzie można oddać krew w specjalnym autobusie.   - To jest takie dobro, które płynie w naszych żyłach i musimy się nim dzielić - mówi aktorka Maria Tyszkiewicz, jedna z organizatorek akcji.  Akcję wspiera m.in. Natasza Urbańska. - Podziwiam zapał i heroiczną walkę dziewczyn o kolejną edycję - wyznaje aktorka."
http://kobieta.wp.pl/jezioro-labedzie-w-krolewskim-wykonaniu-do-polski-przyjada-rosyjscy-mistrzowie-baletu-6108107150231169a,"„Jezioro Łabędzie” w królewskim wykonaniu. Do Polski przyjadą rosyjscy mistrzowie baletu  „Jezioro Łabędzie”, „Kopciuszek”, „Śpiąca Królewna” „Don Kichot”, „Dziadek  do orzechów” - to tylko niektóre z wielkich przedstawień baletowych, które mają w swoim repertuarze. Nie stronią także od nowoczesnych kreacji. Występowali niemal na całym świecie, dając blisko 1.500 spektakli. Teraz przyjadą do Polski. Pod koniec listopada będzie można ich zobaczyć w pięciu miastach: Gdyni, Poznaniu, Zabrzu, Krakowie i Warszawie. Polskim organizatorem ekskluzywnego tournée Royal Moscow Ballet będzie agencja Prestige MJM.  Kilkadziesiąt osób na scenie, choreografia dopracowana w największych szczegółach, piękna muzyka i bajeczne stroje - to wszystko sprawia, że Królewski Balet z Moskwy ogląda się z prawdziwą przyjemnością.  Niebagatelny jest też dorobek zespołu, który tworzą uznani tancerze, wywodzący się z największych scen rosyjskich. Dwoje z nich 20 lat temu połączyło swoje siły, by stworzyć Royal Moscow Ballet. Założycielami zespołu są: Anatolij Emelianov - dyrektor artystyczny zespołu, dyrektor festiwalu baletowego „Constelation Russia”, tancerz rosyjskich i amerykańskich scen oraz Anna Aleksidze – uznana już prima balerina baletowych zespołów, tańcząca główne role w wielu przedstawieniach. Pierwszy spektakl pt. „Cross Winds” Royal Moscow Ballet wystawił w 2002 roku. Co było do przewidzenia, premiera baletu odniosła duży sukces. Efekty prac nad pierwszym przedstawieniem obejrzały wybitne osobistości świata rosyjskiej kultury, w tym m.in. znani tancerze, wykładowcy szkół baletowych i teatralnych, poeci, pisarze. Moskiewskie gazety nie szczędziły zaś pochwał w uznaniu dla nowego dzieła.  Od tamtej chwili każdego roku Royal Moscow Ballet prezentuje przed publicznością około 50 przedstawień. Wśród nich są zarówno tytuły klasyczne, np. „Dziadek do orzechów”, czy „Jezioro Łabędzie”, jak również przedstawienia baletowe w stylu nowoczesnym. Do znakomitej większości z nich choreografie stworzył Anatolij Emelianov. Ze swoimi spektaklami baletowymi zespół odwiedził już niemal cały świat. Do historii przeszedł występ w Zambii podczas wschodnio-afrykańskiego tournée, kiedy po raz pierwszy w tym kraju balet otrzymał bardzo długie owacje na stojąco. Wśród publiczności zasiadali wówczas prezydent Zambii oraz ambasador Rosji. Royal Moscow Ballet odbył także tournée po Azji, Ameryce i niemal całej Europie. Do częstych gości ich spektakli należą prezydenci krajów i koronowane głowy.  Teraz Royal Moscow Balet przyjedzie do Polski. W ich wykonaniu będzie można obejrzeć „Jezioro Łabędzie”, czyli klasyczny balet w czterech aktach. Jest to opowieść o tragicznej miłości Odetty pod postacią pięknego łabędzia oraz księcia Zygfryda. Z całą pewnością można liczyć na udany wieczór i wiele niezapomnianych wzruszeń.   - Tym razem zapraszamy na niecodzienne wydarzenie. Na zaproszenie agencji Prestige MJM do Polski przyjedzie renomowany Royal Moscow Ballet, który zaprezentuje słynne „Jezioro Łabędzie”. Z pewnością będą to wspaniałe spektakle. Balet wyraża bowiem swoje przesłanie przepięknym językiem tańca. A ponieważ sztuka do muzyki Piotra Czajkowskiego opowiada o odwiecznej walce dobra ze złem, w tym przypadku, język tańca w niezwykle sugestywny sposób opowiada o tym, co od początku dziejów stanowi dylemat ludzkości. Będą to więc inscenizacje nie tylko ujmujące pięknem muzyki, strojów i choreografii, ale także głębi przesłania – mówi Janusz Stefański z agencji Prestige MJM, która zorganizuje tournée Royal Moscow Ballet po Polsce.   Royal Moscow Ballet wystąpi w pięciu polskich miastach, w: Gdyni - 26 listopada (hala Arena), Poznaniu 27 listopada (Sala Ziemi na terenach MTP), Zabrzu - 28 listopada (Dom Muzyki i Tańca), Krakowie - 29 listopada (TAURON Arena) oraz Warszawie - 30 listopada (hala Torwar).  Bilety na przedstawienia Royal Moscow Ballet w Polsce będzie można nabywać już od środy, 5 kwietnia, za pośrednictwem stron: www.prestigemjm.com , eBilet.pl oraz w sieci salonów Empik na terenie całego kraju."
http://kobieta.wp.pl/turniej-tanca-towarzyskiego-proam-polish-cup-6108102737561729a,"Turniej Tańca Towarzyskiego ProAm Polish Cup Profesjonalny tancerz startuje z amatorem. Na tym właśnie polega ProAm. Niecodzienny turniej tańca w takiej właśnie formule już 29 kwietnia odbędzie się w Warszawie.  ProAm to bardzo popularny oraz niezwykle prestiżowy system nauczania, który powstał w Stanach Zjednoczonych. Polega on na indywidualnym podejściu do potrzeb kursanta, oraz pracy na linii zawodowiec-amator, co pozwala na bardzo dynamiczny rozwój. Najważniejszym punktem nauki w tym systemie są turnieje i pokazy ProAm, w których zawodowiec (Pro) tańczy ze swoim kursantem (Am). System ten cieszy się tak wielką popularnością wśród par na całym świecie, że turnieje i pokazy organizowane są od Kalifornii przez Florydę, Paryż, Wenecję, Moskwę, Hongkong, po Singapur czy Australię. W Polsce ProAm  pojawił się dzięki programowi Taniec z Gwiazdami. Reguła jest taka sama jak w przypadku programu telewizyjnego. Profesjonalny tancerz startuje w turniejach z osobą, która nigdy nie tańczyła zawodowo.  Kolejny turniej przed nami. 29 kwietnia odbędą się w Warszawie zawody o randze międzynarodowej. Start o godzinie 18:00. 
Miejsce wydarzenia: Airport Hotel Okęcie, ul. 17 Stycznia 24Szegółowe informacje dostępne są tutaj."
http://kobieta.wp.pl/masz-dom-z-ogrodem-i-szukasz-pomyslu-na-aranzacje-przyjdz-na-targi-green-days-6108097778899073a,"Masz dom z ogrodem i szukasz pomysłu na aranżację? Przyjdź na targi Green Days Warsztaty z Mają Popielarską, niezwykły pokaz florystyczny, przestrzenna ekspozycja ogrodów ""Barok-Renesans-Gotyk"", prelekcja ""Architektura współczesnych Chin"", porady przygotowane przez Instytut Ogrodnictwa, konferencja apiterapii, mnóstwo ciekawych szkoleń i kiermasz ogrodniczy. Wszystko to możesz przeżyć w weekend w Warszawie. 7-9 kwietnia 2017 roku na terenie największego w Europie Środkowej Centrum Targowo-Kongresowego Ptak Warsaw Expo w podwarszawskim Nadarzynie odbędą się Targi Ogrodnictwa i Architektury Krajobrazu. Impreza jest adresowana zarówno do branży ogrodniczej i architektury krajobrazu, jak i wszystkich miłośników ogrodnictwa, posiadaczy domów i ogrodów. Kochasz zieleń? Planujesz aranżację ogrodu i poszukujesz inspiracji do działania? Lubisz zdobywać nową wiedzę o ogrodach i roślinach? Jeśli na chociaż jedno z powyższych pytań odpowiedziałeś ""tak"", Green Days to impreza dla ciebie. Ogromna wystawa została podzielona na sześć salonów tematycznych. W Salonie Architektury Krajobrazu zaprezentują się architekci krajobrazu. Salon Małej Architektury to przegląd wyposażenia każdego ogrodu: od mebli ogrodowych, przez ogrodzenia i rzeźby ogrodowe, po fontanny i lampy. W Salonie Ogrodnictwa zaprezentowany zostanie szeroki wachlarz materiału szkółkarskiego oraz rozwiązań technologicznych dedykowanych szkółkarstwu. Salon Florystyki pokaże ofertę kwiatów ciętych, cebulowych, doniczkowych oraz materiałów florystycznych. W Salonie Techniki Ogrodniczej znajdzie się sprzęt do zawodowej i amatorskiej pielęgnacji ogrodów. Salon Pszczelarstwa to sprzęt i nowe technologie związane z produkcją miodu, a także „miodowa” żywność, suplementy i kosmetyki. Niewątpliwą atrakcją targów będą warsztaty i spotkania z projektantami ogrodów i architektami krajobrazu. Wśród wielu gości spotkamy znaną z telewizji autorkę programu o tematyce ogrodniczej Maję Popielarską, która w sobotę, 8 kwietnia, zaprezentuje warsztaty z aranżacji ogrodów, tarasów i balkonów. Spotkanie będzie również okazją do porozmawiania z Mają, zadania pytań oraz zrobienia sobie pamiątkowego zdjęcia. W programie także całodniowe warsztaty projektowania za pomocą Vectorworks, czy warsztaty florystyczne. Odwiedzających z pewnością zainteresuje również kiermasz ogrodniczy, gdzie na 500 m2 będzie można przebierać w wielu pięknych roślinach ogrodowych. Ogólnopolskie Stowarzyszenie Twórców Ogrodów przygotuje ekspozycję ogrodów tematycznych – Barok, Renesans, Gotyk. Ponadto na wszystkich odwiedzających czeka wiele ciekawych prelekcji, jak np.: Architektura krajobrazu współczesnych Chin z gościnnym udziałem Stanleya Lunga, porady w ramach Kącika Porad dla Działkowca i Kącika Porad dla Świadomych Konsumentów, wykłady Instytutu Ogrodnictwa oraz konferencja poświęcona apiterapii, czyli leczeniu produktami pszczelimi. Oprócz konferencji, w Salonie Pszczelarstwa także ""Pasieka Edukacyjna"" - projekt edukacyjny promujący pszczelarstwo. Targi Ogrodnictwa i Architektury Krajobrazu Green Days 2017 odbędą się w dniach 7-9 kwietnia, w Ptak Warsaw Expo, w Nadarzynie koło Warszawy.Więcej informacji: dni-zieleni.pl"
http://kobieta.wp.pl/jak-pomagac-maltretowanym-zwierzetom-6108031264093825a,"Jak pomagać maltretowanym zwierzętom  Na co zwracać uwagę i jak reagować, gdy zwierzęciu dzieje się krzywda, tłumaczy Łukasz Balcer, prezes Towarzystwa Opieki nad Zwierzętami w Polsce i kierownik Schroniska dla Bezdomnych Zwierząt w Celestynowie. Coraz więcej słyszymy o przypadkach znęcania się nad zwierzętami. Psy trzymane w klatkach dla królików, skrajnie zaniedbane i schorowane konie stojące w metrowym gnoju w stajni, porzucony i wycieńczony pies znaleziony w środku lasu – to tylko wydarzenia z ostatniego tygodnia marca. Los tych zwierząt może się odmienić, bo ktoś zauważył ich cierpienie i zareagował. Ale pomoc nie jest łatwa, często cierpiące zwierzęta są agresywne. Zdarza się, że nie potrafimy odpowiednio zareagować.  - Jeśli widzimy, że coś się dzieje złego z psem, reagujmy, dzwońmy po pomoc - mówi Łukasz Balcer. - W mieście w pierwszej kolejności dzwonimy do straży miejskiej i na policję. Poza tym do urzędu miasta lub gminy, do wydziału ochrony środowiska."
http://kobieta.wp.pl/byc-jak-modelka-fitting-6107726866572929a,"Być jak modelka: Fitting Stylistka w kolejnym odcinku programu ""Być jak modelka"" tłumaczy, na czym polega fitting, czyli przymiarki, w czasie których dopasowuje się dany strój do przypisanej mu modelki.  Oglądaj „Być jak modelka”. To program o świecie mody, którego bohaterkami są osoby pracujące dla najlepszych agencji modowych w Polsce i na świecie. Prowadzącą ""Być jak modelka"" jest Aleksandra Szwed.
„Być jak modelka” - oglądaj w niedzielę o godz. 18. Umknęło? Powtórka w sobotę. Również o godz. 18. Tylko w Telewizji WP! Telewizję WP można oglądać w sieciach telewizji naziemnej i kablowych. UPC na kanale 158 lub 116, TOYA na kanale 17,VECTRA na kanale 194, NETIA na kanale 29, INEA na kanale 28."
http://kobieta.wp.pl/natasza-socha-i-kobiety-ciezkich-obyczajow-6109510383683201a,"Natasza Socha i kobiety ciężkich obyczajów Trudno utożsamiać obraz prababci z wizerunkiem eleganckiej kurtyzany, ale nieco łatwiej wizerunek młódki, która romansuje i bawi się mężczyznami. Trzy pokolenia dzielące bohaterki książki ""Kobiety ciężkich obyczajów"", trzeciej części serii ""Matki czyli córki"", to mieszanka emocji, wydarzeń i kobiecych rozterek. Ile wspólnego ma przedwojenna kurtyzana ze współczesną dziewczyna, która decyduje się na formę sponsoringu? Czy każdy facet ma skłonność do zdrady? Na te i inne pytania odpowiada Natasza Socha. Magda Pomorska: Profesja prostytutek od wieków kojarzy się z kontrowersyjną. Bohaterka książki, Luiza, ma takie kontrowersje wzbudzać? Skąd pomysł na takie losy?
Natasza Socha: Kiedy wymyślałam książkę, nie wiedziałam jeszcze, w jakim kierunku potoczą się losy poszczególnych kobiet. Bardzo często kolejne drzwi otwierają się w trakcie pisania. Zbierając materiały do ""Hormonii"" pojechałam do Amsterdamu, tam, dokąd udaje się moja bohaterka. I podczas zwiedzania jednego z muzeów natrafiłam na wystawę ""Erotyki na przestrzeni dziejów"". W jednej z gablot leżały wizytówki i karneciki prostytutek z różnych epok. Na jednej było napisane po francusku: Luiza, higienicznie i dyskretnie. I od razu wiedziałam, że właśnie taka kobieta musi zostać jedną z bohaterek mojej serii. W ten sposób ""narodziła"" się książkowa Luiza vel Kwiryna. A później okazało się, że to właśnie ona miała największy wpływ na losy innych kobiet. Pokazujesz przemianę grzecznej Kwiryny w ""dyskretną i higieniczną"" Luizę. Czy każda prostytutka przechodzi te etapy z grzecznej w wyuzdaną?
Nie wiem, czy każda, ale kiedyś rozmawiałam z kobietą, która profesjonalnie zajmowała się ""uwodzeniem"" bogatych mężczyzn i ona zdradziła mi, że tak naprawdę musi odgrywać różne role. W zależności od tego, czego oczekuje od niej klient, musi być albo wyuzdana, albo skromna. Albo pewna siebie, albo potulna. To jaka ma być, zależy od tego, czego mężczyzna nie ma w domu, a podświadomie o tym marzy. Kunegunda nie mogła wybaczyć córce jej zajęcia. Ale czy powinna zareagować inaczej? W końcu zamiast oddawać ciało, Kwiryna mogła zarabiać inaczej na życie i swoje przyjemności.
Podejrzewam, że każda matka zareagowałby podobnie. Kwiryna miała zostać pielęgniarką, została luksusową damą do towarzystwa. Dla jej matki to był cios i trudno jej się dziwić. Z drugiej strony najgorsze było to, że nawet nie próbowała zrozumieć swojej córki, w jakikolwiek sposób odpowiedzieć sobie na pytanie dlaczego? A przecież tak naprawdę było w tym sporo jej winy.  Kira, prawnuczka Kwiryny/Luizy, odziedziczyła po niej nie tylko różne kolory tęczówek oczu, ale i zawiłe relacje z mężczyznami. Czy można powiedzieć, że w życiu przejmujemy od naszych babek i matek pewne skłonności?
Podobno geny wpływają aż w sześćdziesięciu procentach na naszą osobowość. Udowodniono, że cechy charakteru i temperament są dziedzicznie i to najczęściej w co drugim lub co trzecim pokoleniu. Na pewno dziedziczymy zdolności i talenty, a także skłonność do dysleksji i jąkanie. Ale jak się okazuje, również obawy i lęki. Czytałam kiedyś o pewnym eksperymencie przeprowadzonym na myszach. Jakiś naukowiec rozpylał im zapach kwiatu wiśni, a potem traktował delikatnymi elektrowstrząsami. Po jakimś czasie wystarczyło rozpylić sam zapach kwiatu wiśni, by myszy czuły się nerwowe. I co się okazało? Identycznym rodzajem lęku na sam wiśniowy aromat reagowały kolejne pokolenia! Oczywiście ludzie to nie myszy, ale faktem jest, że po przodkach dziedziczymy o wiele więcej, niż zdajemy sobie z tego sprawę.   _Kira wchodząc w relacje z najczęściej starszymi, żonatymi mężczyznami, którzy obsypywali ją prezentami i płacą za noce w hotelu, nawiązuje do współczesnego zjawiska sponsoringu. Czy przyćmiona chęcią zemsty, mogła nie zauważyć, że jest dziewczyną do towarzystwa?
Kirze wydaje się, że okręca sobie mężczyzn wokół palca i robi z nimi, co chce. Cóż, w zasadzie jest to prawdą, a ona sama nieźle się przy tym bawi. Do czasu jednak, kiedy jeden z nich nie nazywa sprawy po imieniu i nie oznajmia jej, że tak naprawdę jest tylko luksusową dziwką, która sypia z innymi w zamian za różne przyjemności. Kiedy dodatkowo dowiaduje się, czym zajmowała się jej prababcia, zaczyna coraz gorzej czuć się z tym, co robi. Po raz pierwszy dopadają ją wyrzuty sumienia i pytanie kto kim tak naprawdę tu rządzi? W serii ""Matki czyli córki"" obraz mężczyzn pod względem wierności nie rysuje się zbyt dobrze. Józef zdradził Konstancję, Adam porzucił Kalinę, Kira odhaczała kolejnych żonatych w łóżku, a nawet Kosma o mało nie uległ byłej żonie, będąc w związku z Kaliną. Tak to jest też w życiu, że płeć brzydsza ma problem z wiernością?
Podobno człowiek z natury nie jest monogamistą. I to dotyczy obu płci. To, że żyje zazwyczaj w jednym związku, wynika z pewnych norm społecznych, do których jesteśmy od urodzenia przyzwyczajani. Poza tym tak jest wygodniej z punktu widzenia prawa. Ale czy naprawdę nikt z nas chociaż raz w życiu nie pomyślał, co by było gdyby? W książce padają takie zdania: ""Dlaczego mężczyźni tak chętnie zdradzali swoje żony? Dla seksu? Tego lepszego, ciekawszego, tego, którego nie wypada robić z własną partnerką, bo przecież ona jest ''lepsza''? Bo nie mieli do końca życia ochoty jeść lodów czekoladowych i kusiło ich, by chociaż raz spróbować nowego smaku? Bo zdrada podnosiła ich ego i pokazała im, że znowu wrócili do gry? Bo żona i jej trucie przyprawiała ich o ból głowy, a najlepszą aspiryną okazała się inna kobieta?"" Niech każdy sam sobie odpowie – dlaczego? W końcu jednak 20-parolatka dostała nauczkę. Czy to nadzieja na to, że są faceci, którzy będą wierni jednej kobiecie i ani myślą o skoku w bok?
Myślę, że nad zdradą można umieć zapanować. Postawić na szali wszystkie za i przeciw, i przekonać się, co nam zostanie, jeśli zdecydujemy się na oszustwo. Kordian, mężczyzna, którego Kira pragnie za wszelką cenę zdobyć, mówi: ""Jeśli kogoś kochasz naprawdę, to bardziej myślisz o nim, niż o sobie. I ja, zaplątany myślami o tobie, nagle wyobraziłem sobie, jak poczuje się Anna. Jak bardzo ją zranię, tylko dlatego, że na chwilę o niej zapomnę. I czy ta chwila naprawdę jest tego warta?"". Motyw wybaczania mocno rysuje się w trzecim tomie serii. W każdej rodzinie są waśnie i spory, które nieraz ciągną się latami. Czy jest przepis na to, jak wybaczyć skutecznie i prosto?
Colin Tipping, brytyjski terapeuta, napisał książkę ""Radykalne Wybaczanie"", która niespodziewanie stała się mega bestsellerem. Podobno ludzie zafascynowani książką wracają do księgarni, by zakupić kilka kolejnych egzemplarzy i sprezentować je rodzinie i znajomym. Powód? Autor udowadnia, że złość, która siedzi w człowieku nieustająco go blokuje, hamując tym samym wewnętrzną harmonię. Ból, złość, urazy powodują, że nasze życie jest smutne, a my sami wiecznie sfrustrowani. Nie jest łatwo wybaczyć drugiej osobie, która nas zraniła, nie jest też łatwo pierwszemu wyciągnąć rękę. Niektórzy potrzebują lat, żeby zapomnieć lub żeby żal drastycznie się zmniejszył. Ale chyba każdy moment jest dobry, by zakopać topór wojenny. Dla własnego, psychicznego dobra. Podsumujmy te babskie trudne relacje. O czy muszą pamiętać same kobiety a o czym mężczyźni w ich otoczeniu?
Kobiety powinny pamiętać o tym, że ich świat nie zamyka się w momencie wyjścia za mąż. Że nadal można rozwijać swoje pasje, mieć hobby i małe tajemnice. Być sobą, nawet jeśli większą część nas samych oddajemy rodzinie. Trzeba kochać siebie i nie pytać za każdym razem faceta, czy na pewno powinnyśmy kupić tę sukienkę. Ważne są nawet małe wybory i maleńkie decyzje. Każda z nas jest indywidualnością i niezależnym bytem. Nie wolno dać się stłamsić codzienności. A o czym powinni wiedzieć panowie? Że ""Kobieta jest arcydziełem wszechświata"". To nie ja. To Gotthold Ephraim Lessing, niemiecki pisarz epoki Oświecenia, z którym absolutnie i całkowicie się zgadzam."
http://kobieta.wp.pl/kate-middleton-i-ksiaze-william-beda-w-polsce-sprawdzamy-co-wiadomo-o-podrozach-ksiazecej-pary-6109436205532801a,"Kate Middleton i książę William będą w Polsce. Sprawdzamy, co wiadomo o podróżach książęcej pary Brytyjska para książęca w lipcu odwiedzi Polskę. Nie jest znany oficjalny harmonogram wizyty. Wiadomo jednak, że spotkają się z prezydentem Andrzejem Dudą i pierwszą damą. Przy tej okazji postanowiliśmy sprawdzić, jakich zasad Kate i William przestrzegają podczas podróży po świecie. Niedawno na oficjalnym profilu Kensington Palace na Twitterze poinformowano, że uwielbiana przez Polki Kate Middleton wraz z Księciem Williamem odwiedzą w lipcu Polskę. Para uda się też z wizytą do Niemiec. Sekretarz stanu i szef gabinetu prezydenta Krzysztof Szczerski skomentował dla Polskiej Agencji Prasowej decyzję o przyjeździe Kate i Williama. Według niego podróż pary prezydenckiej należy traktować jako potwierdzenie serdecznych więzi między Wielką Brytanią i Polską. Internauci również zareagowali na tę informację. Niektórzy zastanawiają się np., czy para książęca zamierza przy okazji wizyty poruszyć temat wolnych mediów i poziomu demokracji w Polsce. Inny z użytkowników Twittera zastanawia się natomiast, czy nie jest to objaw marginalizacji naszego kraju. My jednak postanowiliśmy zbadać, jak bardzo podróże Kate i Williama różnią się od naszych. Podobnie jak zwykli śmiertelnicy, oni też muszą trzymać się budżetu. Jest on oczywiście większy niż ten przeciętnego Polaka. Tylko w 2012 r. wydali na podróże ok. 7 mln dol. Parze książęcej zdarza się podróżować zwykłymi liniami - oczywiście w pierwszej klasie, a na pokład zawsze zabierają ze sobą ochronę. Jedna z zasad mówi, że dwóch spadkobierców tronu nie powinno być na pokładzie jednego samolotu. Ta reguła została jednak złamana, gdy książe George miał 9 miesięcy i podróżował z rodzicami do Australii. Jeśli chodzi o wizy i paszporty - Kate i William, podobnie jak my, muszą respektować zasady systemu imigracyjnego. Jedyną członkinią rodziny królewskiej, która nie potrzebuje paszportu, jest Królowa Elżbieta.  Podczas podróży najczęściej myślimy o komforcie i wygodzie. Rodzina królewska musi jednak zawsze wyglądać stylowo, dlatego nie może sobie pozwolić na odstępstwa od etykiety. Kate zwykle zabiera ze sobą dwuczęściowy kostium lub długą sukienkę. Księżna zawsze dba o skórę podczas podróży. Gdziekolwiek jedzie, zabiera ze sobą kosmetyki do pielęgnacji.  Również bagaż jest ważną sprawą, kiedy chodzi o wyjazd książęcej pary. W czasie podróży do Australii walizki Williama były pilnie strzeżone i oznaczone literką ""W"" oraz koroną. Kate musi zaopatrzyć się w liczne stroje, dlatego ma swoich przewoźników, którzy zajmują się jej bagażami. Nie możemy doczekać się wizyty pary książęcej w Polsce i stylizacji Kate Middleton. Jak myślicie, zdecyduje się na coś od polskiego projektanta?"
http://kobieta.wp.pl/auto-dody-aukcja-i-oszust-maly-fabianek-na-to-nie-zasluzyl-6109521495828609a,"Auto Dody, aukcja i oszust. Mały Fabianek na to nie zasłużył Aby pomóc choremu chłopcu, Doda wystawiła na licytację swój urodzinowy samochód, ale nie spodziewała się, że ktoś postanowi zrobić sobie okrutny żart. Teraz artystka zamierza pociągnąć do odpowiedzialności winowajcę. Wszystko zaczęło się od historii ciężko chorego 2,5-letniego Fabianka. Kilka miesięcy po narodzinach wykryto u niego rdzeniowy zanik mięśni - schorzenie o podłożu genetycznym. Ponieważ na tę przypadłość nie ma lekarstwa, pozostaje tylko możliwość rehabilitacji spowalniającej rozwój choroby. Do tego potrzebny jest specjalistyczny sprzęt, na który niestety nie stać jego rodziców. Postanowili więc założyć na Facebooku akcję charytatywną Pomagamy dla Fabisia i uzbierać pełną kwotę.  Okazało się, że tą akcją zainteresowała się Doda, która wystawiła na licytację swój urodzinowy samochód. W ostatnich chwilach jej trwania jedna z osób zdecydowała się zapłacić za niego 500 tysięcy złotych, ale nikt nie miał pojęcia, że ktoś postanowił zrobić sobie okrutny żart. Licytujący stwierdził, że „nie ma zamiaru zapłacić”. Gdy Doda sie o tym dowiedziała, natychmiast udostępniła na swoim Facebooku informację o 30-letnim oszuście. W najnowszym poście zagroziła, że wytoczy mu proces sądowy: - Postaramy się, aby oszust nie pozostał bezkarny. W najbliższym czasie planujemy zgłosić sprawę do prokuratury, a osoba odpowiedzialna za odebranie szansy na leczenie Fabiana Dargiewicza poniesie surowe konsekwencje swojego czynu - czytamy na oficjalnym profilu artystki. Obecnie na stronie Pomagamy dla Fabisia rodzice chłopca poinformowali, że auto piosenkarki ponownie wróciło na licytację, która ma potrwać do 21 kwietnia. Mamy nadzieję, że uda się zebrać wystarczającą kwotę, a oszust zostanie ukarany."
http://kobieta.wp.pl/apel-matki-ktora-stracila-nadzieje-to-jest-cicha-eutanazja-ale-ja-bede-mowic-o-niej-glosno-6109484168054913a,"Apel matki, która straciła nadzieję. ""To jest cicha eutanazja, ale ja będę mówić o niej głośno"" Lidia Kiersztyn z Krakowa jest matką chłopca z Zespołem Huntera. - Serce mi pęka. Będę musiała patrzeć, jak umiera. Powoli, w bólu, który ogarnia całe ciało nieuchronnie. Za przyzwoleniem państwa polskiego, rządu, urzędników i kolejnych ministrów zdrowia, których bezduszne decyzje pozbawiły mojego jedynego syna zbawiennego leku. A ja jestem gotowa rzucić się na kolana! Objąć za nogi panią premier, prezydenta, ministrów i błagać: - Nie zabijajcie mi dziecka! Skazujecie go na tortury. Ludzie, opamiętajcie się! - mówi matka, która straciła wszelką nadzieję. Zespół Huntera to inaczej mukopolisacharydoza. Dziecko z MPS nie wytwarza enzymu odpowiedzialnego za metabolizm cukrów. Gromadzone w organizmie mukopolisacharydy uszkadzają komórki, narządy i układy wewnętrzne, doprowadzając do degradacji całego organizmu i śmierci. Szansą na przedłużenie życia i ograniczenie cierpienia choremu jest podawanie raz w tygodniu w formie zastrzyku dożylnego enzymu o nazwie elaprazol. Roczna terapia tym lekiem kosztuje ok. 800 tys. zł. Gdyby nie kuracja elaprase (Ludwik przyjmuje ją z przerwami od szóstego roku życia), prawdopodobnie nie byłoby go już na świecie. Tymczasem polscy eksperci od spraw zdrowia pod auspicjami obecnej ekipy rządzącej postanowili cofnąć kurację chłopcu. Zresztą, nie tylko jemu. Od 2013 roku z procesu leczenia elaprase eliminuje się kolejnych małych pacjentów tłumacząc, że ich rokowania na poprawę stanu zdrowia względem ogromnych kosztów terapii są niewystarczające.
- To jest nieludzkie! - denerwuje się Lidia.  Kobieta podkreśla, że lek stosowany przez jej syna daje dobre efekty. Chłopiec, choć skazany na nieuleczalną chorobę, czuje się po nim i funkcjonuje dużo lepiej. W momencie odstawienia leku, a taka sytuacja już raz miała miejsce, nastąpił gwałtowny i bardzo bolesny dla dziecka proces degradacji organizmu. - Syn momentalnie usiadł nam na wózku. Choroba wzmogła niewydolność narządów. Dosłownie wył z bólu, tak bolały go stawy i kości. Czy nie dość już cierpi przez sam fakt, że jest chory? - żali się matka. - Najbardziej boję się bólu. Czy można patrzeć spokojnie na cierpienie własnego dziecka? Mam pogodzić się z argumentem, że „dzieci z Hunterem nie rokują”? Gdy w mediach słyszę gorące dyskusje nt. ochrony życia poczętego, tych wszystkich jego obrońców, mam ochotę zaapelować: przyłączcie się, drodzy przyjaciele do matek dzieci chorych, ułomnych, niepełnosprawnych i nierokujących, które już żyją i oczekują ochrony swojego prawa do życia od państwa. Doktor Zbigniew Żuber, ordynator Oddziału Neurologii i Reumatologii Szpitala Dziecięcego im. św. Ludwika w Krakowie, którego pacjentem od lat jest synek Lidii, przyrównuje zabranie elaprase ""hunterkom"" do odebrania insuliny cukrzykom. Podobnie jak zrozpaczeni rodzice, jest zawiedziony decyzjami Zespołu Koordynacyjnego ds. Chorób Ultrarzadkich, który powoli, za to sukcesywnie odbiera dzieciom leczenie. Na dodatek, decyzje zapadają zaocznie, na podstawie medycznej dokumentacji, nie oddającej całokształtu  stanu zdrowia i samopoczucia dziecka. Jak w każdej chorobie, także i w tej są różne niuanse, każdy chory ma swoją dynamikę jej przebiegu. Pacjenta trzeba zobaczyć i jak najwnikliwiej przebadać, aby móc wyrokować o jego aktualnym stanie.  - Półtora roku walczyliśmy, zanim Ludwik został zakwalifikowany do terapii - opowiada Lidia. - Przedłużano ją co pół roku, co wiązało się dla nas z potwornym stresem. Do końca nie było wiadomo, jaka będzie decyzja poszczególnych komisji i urzędników. Czekaliśmy na ""wyrok"", a w międzyczasie umierali koledzy Ludwiczka, bo cofnięto im lek. Potraktowano w ten sposób Bartka Walaszczyka, chłopca z Zespołem Huntera z Częstochowy, albo Krystiana Piątka, który dożywa swoich dni w hospicjum… Odebranie tym chłopcom leku, który zastępuje brakujący enzym, jest zabijaniem pomalutku, rodzajem tortury. I najgorsze dla rodzica jest właśnie to, że dziecko, zanim zgaśnie, odczuwa straszny ból. Przestaje chodzić, mówić, cofa się w rozwoju umysłowym. Cierpi na potworne bóle stawów, narządów wewnętrznych, ma uporczywe biegunki, gorączkę, nawracające infekcje dolnych i górnych dróg oddechowych. - Zapraszam urzędnika, który składa szatański podpis pod dokumentem wykluczającym dziecko z terapii, aby pobył przy nim kilka tygodni. To, co się funduje naszym dzieciom nazwę krótko: eutanazja! - apeluje matka. Poseł Lidia Gądek w interpelacji w sprawie dzieci cierpiących na Zespół Huntera napisała: „Czy minister zdrowia jest świadom tego, że wpływając na zaprzestanie refundacji elaprase, wydaje papierowy pośredni wyrok śmierci na dzieci będące w trakcie terapii? Czy minister zdrowia zamierza w bieżącym roku upokorzyć jeszcze jakąś grupę pacjentów cierpiących na choroby rzadkie lub ultrarzadkie?”. Rodzice chorych dzieci czekają z niecierpliwością na odpowiedź. Ludwik, póki co, otrzymał odmowną decyzję z Zespołu Koordynującego do Spraw Chorób Rzadkich, która brzmiała: Decyzję o zaprzestaniu terapii podjęto na podstawie informacji otrzymanych od ośrodka prowadzącego, świadczących o braku klinicznych efektów leczenia pacjenta, pomimo stosowanej terapii we wszystkich sferach rozwoju. - Cała machina biurokracji działa przeciw nam. Oni nie rozumieją, nie chcą zrozumieć, że elaprase nie uzdrowi naszych ""hunterków"". Jednak odebranie go chorym dzieciom jest jak wyrywanie im serca po kawałku. Tortury i wyrok na powolne umieranie."
http://kobieta.wp.pl/auto-dody-aukcja-i-oszust-fabianek-na-to-nie-zasluzyl-6109521495828609a,"Auto Dody, aukcja i oszust. Fabianek na to nie zasłużył Aby pomóc choremu chłopcu, Doda wystawiła na licytację samochód, którym przyjechała na swoje ostatnie urodziny. Nie spodziewała się, że ktoś postanowi zrobić sobie okrutny żart. Teraz artystka zamierza pociągnąć winowajcę do odpowiedzialności. Wszystko zaczęło się od historii ciężko chorego 2,5-letniego Fabianka. Kilka miesięcy po narodzinach wykryto u niego rdzeniowy zanik mięśni - schorzenie o podłożu genetycznym. Ponieważ na tę przypadłość nie ma lekarstwa, pozostaje tylko możliwość rehabilitacji spowalniającej rozwój choroby. Do tego potrzebny jest specjalistyczny sprzęt, na który niestety nie stać jego rodziców. Postanowili więc założyć na Facebooku akcję charytatywną Pomagamy dla Fabisia i uzbierać pełną kwotę.  Okazało się, że akcją zainteresowała się Doda, która wystawiła na licytację swój urodzinowy samochód. W ostatnich chwilach jej trwania jedna z osób zdecydowała się zapłacić za auto 500 tysięcy złotych. Okazało się jednak, że ktoś postanowił zrobić sobie okrutny żart. Licytujący stwierdził, że ""nie ma zamiaru zapłacić"". Gdy dowiedziała się o tym Doda, natychmiast udostępniła na swoim profilu na Facebooku informację o 30-letnim oszuście. Zagroziła też, że wytoczy mu proces: - Postaramy się, aby oszust nie pozostał bezkarny. W najbliższym czasie planujemy zgłosić sprawę do prokuratury, a osoba odpowiedzialna za odebranie szansy na leczenie Fabiana Dargiewicza poniesie surowe konsekwencje swojego czynu - czytamy na oficjalnym profilu artystki. Na stronie Pomagamy dla Fabisia rodzice chłopca poinformowali, że auto piosenkarki wróciło na licytację. Tym razem ma ona potrwać do 21 kwietnia. Mamy nadzieję, że uda się zebrać wystarczającą kwotę, a oszust zostanie ukarany."
http://kobieta.wp.pl/z-wizyta-u-dietetyka-6109556696459393a,"Z wizytą u dietetyka Myślisz o odchudzaniu pod okiem specjalisty, a może potrzebujesz żywieniowego wsparcia w chorobie? Jeśli nie masz jeszcze zaufanego dietetyka, dziś podpowiadamy, jak wybrać tego najlepszego dla ciebie. Zobacz, czego możesz się spodziewać i na co zwrócić uwagę, gdy już spotkasz się z nim w gabinecie. Czego oczekujesz? Nie tak łatwo znaleźć jest specjalistę, który znałby się na wszystkim. Tak jak lekarze, dietetycy również doskonalą się zazwyczaj w konkretnych kierunkach. By wybrać tego, który pomoże ci najlepiej, po pierwsze zastanów się, do czego jest ci potrzebny ekspert żywieniowy. Jeśli intensywnie ćwiczysz i chciałabyś wesprzeć swoją aktywność odpowiednią dietą, udaj się do dietetyka sportowego. Pomoże ci dobrać menu do twoich treningów i wprowadzi suplementację, np. wspierającą budowę mięśni. Gdy twoim problemem jest nadmiar kilogramów, pamiętaj, aby wybrać fachowca, który się w tym specjalizuje i ma doświadczenie w prowadzeniu pacjentów odchudzających się. To ważne, bowiem np. dietetyk zajmujący się wyłącznie dziećmi, niekoniecznie będzie umiał zmotywować do działania osobę dorosłą i skutecznie pomóc ci w całym procesie chudnięcia. Nie zapomnij o dietetyku klinicznym, którego wiedzę możesz wykorzystać, gdy borykasz się z problemami zdrowotnymi, np. niedoczynnością tarczycy, łuszczycą, czy policystycznymi jajnikami. Pamiętaj o nim również, kiedy planujesz ciążę lub gdy masz problemy z płodnością. Zrób research. Zanim wybierzesz dietetyka, podpytaj koleżanki czy mogą ci kogoś polecić. Choć nie wszystkie pochwalą się od razu, że są na diecie ułożonej przez specjalistę, część, z pewnością będzie w stanie ci pomóc. Przeszukaj internet, czytaj i sprawdzaj. Radź się znajomych i słuchaj opinii innych. To dobry sposób, aby dowiedzieć się czegoś na temat relacji, których możesz spodziewać się po kontakcie z konkretnym dietetykiem. Pamiętaj, że już na tym etapie, możesz poczuć czy dany specjalista jest dla ciebie. Z opowieści koleżanki wywnioskujesz na pewno, czy jest wystarczająco kompetentny, aby mógł ci skutecznie pomóc. A może jest zbyt skryty, abyś mogła nawiązać z nim nić porozumienia, na której ci zależy. Przygotuj badania. Niezależnie od tego, z czym zgłaszasz się do dietetyka, powinien zlecić ci zrobienie kilku podstawowych badań. Jeśli ostatnio skierował cię na nie lekarz, koniecznie zabierz je ze sobą. Taki „przegląd techniczny” organizmu jest bardzo ważny, nie tylko, gdy borykasz się z jakąś chorobą. Jest także niezmiernie istotny, nawet podczas „zwykłego” odchudzania. W razie niepowodzeń w procesie chudnięcia, łatwiej będzie ustalić przyczynę i wdrożyć pomocne kroki. Pamiętaj, dobry dietetyk podchodzi do każdego indywidualnie i nie zacznie dietoterapii, póki nie upewni się, jaki jest stan twojego organizmu i w czym tak naprawdę powinien ci pomóc. Najczęściej zostaniesz poproszona o zrobienie morfologii, badania moczu, poziomu podstawowych hormonów, glukozy czy lipidogramu. W trakcie pierwszej wizyty, dietetyk może stwierdzić, że potrzebne będą także inne, które warto jeszcze wykonać. Nie martw się zatem, że przed spotkaniem o czymś zapomniałaś.  Zrób notatki. Nim trafisz do gabinetu wybranego przez ciebie dietetyka, zapisz na kartce najważniejsze pytania, które chciałabyś mu zadać. Przygotuj także dzienniczek żywienia, o który z pewnością zapyta specjalista. Spisz dokładnie co jadłaś i w jakich godzinach, przez wybrane dni tygodnia, kiedy jesteś w pracy i takie, które spędzasz w domu. Zapisz na kartce nazwy leków i suplementów, które przyjmujesz. Sporządź listę produktów, które uwielbiasz i takie, których z pewnością nie tkniesz. Nie zapomnij poinformować dietetyka o alergiach i nietolerancjach - zabierz ze sobą badania, które je potwierdzą. Na kilka dni przed wyznaczona wizytą, obserwuj swoje ciało. Sprawdź, kiedy miewasz spadki energii, bóle brzucha, wzdęcia czy zgagę. Zapisuj, po czym czujesz się najlepiej, a co zdecydowanie ci szkodzi. Z pozoru nieistotne dla ciebie informacje, mogą okazać się dla dietetyka bardzo pomocne. Im lepiej przygotujesz się do wizyty, tym sprawniej przebiegnie spotkanie ze specjalistą, a ty o niczym nie zapomnisz. Zapytaj o przebieg wizyty. Jeśli z jakichś powodów obawiasz się pierwszej wizyty u dietetyka, zapytaj na recepcji, czego dokładnie możesz się spodziewać. Czy powinnaś specjalnie się do niej przygotować? Jak długo będzie trwało pierwsze spotkanie? Dowiedz się czy np. nie powinnaś przybyć na nie 15-20 minut wcześniej, aby wypełnić ankietę. Co dokładnie musisz ze sobą zabrać, aby wizyta była w pełni przez ciebie wykorzystana? Zapytaj o cennik i czego możesz oczekiwać w ramach zapłaty za konsultację. Choć pierwsza wizyta u dietetyka nie musi wszędzie wyglądać tak samo i zależy od poradni, do której się udasz, pamiętaj, że dobry specjalista będzie pytał cię nie tylko o jedzenie. Z pewnością będzie chciał się dowiedzieć czegoś na temat twojej pracy, aktywności fizycznej, poziomu stresu, który odczuwasz na co dzień czy problemów, mogących mieć wpływ na rezultaty np. odchudzania. Nie obawiaj się tego. Pamiętaj, że dietetyk musi najpierw dobrze poznać twój styl życia, aby mógł ci w pełni pomóc. Analiza składu ciała. Oprócz dokładnego wywiadu żywieniowego i oceny twojej dotychczasowej diety, na pierwszej wizycie możesz spodziewać się badania na analizatorze składu ciała. W zależności od użytego sprzętu, dowiesz się jaka jest zawartość twoim organizmie np. mięśni, wody czy tkanki tłuszczowej. Urządzenie wykaże również jaka jest twoja masa kości, podstawowa przemiana materii (BMR) czy wiek metaboliczny. W przypadku analizatora segmentowego, dowiesz się jaki jest rozkład poszczególnych komponentów twojego organizmu, na każdej z kończyn, brzuchu czy klatce piersiowej. Najczęściej spotykaną metodą analizy składu ciała jest ta oparta na bioimpedancji elektrycznej (BIA). Jest szybka, bezpieczna i nieinwazyjna. Wymaga jedynie, abyś na urządzeniu do analizy, stanęła gołymi stopami. Tylko tak, wynik będzie miarodajny. Dlatego koniecznie ubierz się właściwie, aby w trakcie wizyty, badanie to było dla ciebie komfortowe. Nie przeprowadzisz go jednak, jeśli jesteś w ciąży lub np. masz rozrusznik serca. Koniecznie poinformuj wówczas o tym dietetyka.  Zapytaj o dietę. Nie bój się pytać o dietę, którą masz otrzymasz. Ważne są nie tylko jej koszty, ale to czy będzie dopasowana do ciebie. Zapytaj o sposób, w jaki dieta zostanie ułożona? Czy dietetyk liczy kalorie? A może w ogóle się na nich nie skupia i zamiast konkretnych potraw, przekaże ci jedynie listę produktów, z których powinnaś korzystać na co dzień. Jeśli czujesz, że nie poradzisz sobie sama z przepisami, poproś o rozpisanie menu na konkretne dni. Gdy chcesz mieć więcej swobody, zapytaj o zamienniki konkretnych składników, aby móc w pełni skorzystać z otrzymanych zaleceń. Koniecznie ustal z dietetykiem, jak ma wyglądać jadłospis, który otrzymasz. Nie masz czasu gotować codziennie - poproś o obiady na 2-3 dni. Uwielbiasz eksperymenty w kuchni – poinformuj o tym żywieniowca, aby mógł dać ci pole do popisu. Tylko tak pomożesz mu skroić dietę na twoją miarę. Zapytaj o suplementy. Choć najważniejsza jest dieta, czasem warto wspomóc walkę z niektórymi schorzeniami, odpowiednio dobraną suplementacją. Jeśli dietetyk zaproponuje ci kilka preparatów, upewnij się, jak właściwie je stosować. To ważne, ponieważ np. selenu i cynku nie powinno kupować się w jednym preparacie, bowiem zaburza się wówczas ich wchłanianie. Magnez przyjmować najlepiej wieczorem, a witaminę D3 razem z posiłkiem zawierającym tłuszcz. Jeśli masz jakiekolwiek wątpliwości, pytaj. Wszystkie kwestie muszą być dla ciebie zrozumiałe. Tylko tak zobaczysz sens w terapii, którą zaproponował specjalista. Pamiętaj, że suplementy, które zostały wprowadzone do obrotu na teren Polski, muszą być zgodne z wymaganiami określonymi w rozporządzeniu Ministra Zdrowia w sprawie składu oraz oznakowania suplementów diety. Dlatego dietetyk nie może zalecić ci tych, które takiego wymogu nie spełniają. Jeśli preparat budzi twoje wątpliwości, zrezygnuj z niego. Edukowanie pacjenta. Dietetyk, z którym współpracujesz, powinien nie tylko układać dla ciebie kolejne jadłospisy, ale stale poszerzać twoją wiedzę na temat zdrowego stylu życia. Przez cały cykl spotkań, powinien przygotowywać cię do samodzielnego podejmowania żywieniowych decyzji. Ma być także dla ciebie ekspertem, do którego możesz zwrócić się ze wszystkimi wątpliwościami. Mając z nim stały kontakt (mailowy, telefoniczny lub poprzez specjalne aplikacje), możesz liczyć na szybkie rozwiązywanie dopadających cię dylematów. To zdecydowanie zwiększa twoje szanse na zrealizowanie wyznaczonych celów. Motywacja. Nic tak nie pomaga np. w odchudzaniu, jak świadomość, że jest ktoś, komu bardzo zależy, aby ci się udało. Otaczaj się specjalistami, którzy wspierają cię w walce o piękny wygląd czy zdrowie. Motywują do działania i kibicują „jak najlepszej przyjaciółce”. To nieprawda, że dietetyk to kolejny bezduszny specjalista na twojej drodze. Ma być empatyczny, ale jednocześnie zmobilizować cię do działania w najtrudniejszych momentach diety. Kryzysy macie przejść wspólnie, dlatego jeśli znajdziesz tego właściwego, z pewnością ci w tym pomoże. Musisz czasem tylko nieco mu zaufać i pozwolić przeprowadzić się przez wszystkie etapy diety. Wykształcenie. Pamiętaj, że oprócz doświadczenia, „prawdziwy” dietetyk powinien posiadać odpowiednie wykształcenie. Choć wątpliwości odnośnie regulacji prawnych tego zawodu, jest wiele, wybierz specjalistę, który koniecznie skończył studia na kierunku żywieniowym. To na nim uczył się fizjologii człowieka, biochemii czy anatomii. Zdobył podstawy, aby móc dalej rozwijać swoje umiejętności. Pamiętaj też, aby wybierać dietetyka, który stale uzupełnia swoją wiedzę o najnowsze badania naukowe i uczestniczy w specjalistycznych szkoleniach.  Aspekty prawne.Nie obawiaj się wszystkich danych, które przekazujesz dietetykowi podczas wizyty. Podobnie, jak lekarzy, ich także obowiązuje dyskrecja dotycząca tego, co powiesz mu w gabinecie. Nie może udostępniać twoich wyników badań innym osobom czy podawać im danych osobowych. Pamiętaj też, że nie ma mocy wypisywania recept. Nie zapomnij również, że wszystkie lecznicze terapie, może zlecić ci jedynie lekarz i wówczas wypisać odpowiednie skierowanie."
http://kobieta.wp.pl/jak-wybrac-dobrego-dietetyka-6109556696459393a,"Jak wybrać dobrego dietetyka? Myślisz o odchudzaniu pod okiem specjalisty, a może potrzebujesz żywieniowego wsparcia w chorobie? Jeśli nie masz jeszcze zaufanego dietetyka, dziś podpowiadamy, jak wybrać tego najlepszego dla ciebie. Zobacz, czego możesz się spodziewać i na co zwrócić uwagę, gdy już spotkasz się z nim w gabinecie. Czego oczekujesz? Nie tak łatwo znaleźć jest specjalistę, który znałby się na wszystkim. Tak jak lekarze, dietetycy również doskonalą się zazwyczaj w konkretnych kierunkach. By wybrać tego, który pomoże ci najlepiej, po pierwsze zastanów się, do czego jest ci potrzebny ekspert żywieniowy. Jeśli intensywnie ćwiczysz i chciałabyś wesprzeć swoją aktywność odpowiednią dietą, udaj się do dietetyka sportowego. Pomoże ci dobrać menu do twoich treningów i wprowadzi suplementację, np. wspierającą budowę mięśni. Gdy twoim problemem jest nadmiar kilogramów, pamiętaj, aby wybrać fachowca, który się w tym specjalizuje i ma doświadczenie w prowadzeniu pacjentów odchudzających się. To ważne, bowiem np. dietetyk zajmujący się wyłącznie dziećmi, niekoniecznie będzie umiał zmotywować do działania osobę dorosłą i skutecznie pomóc ci w całym procesie chudnięcia. Nie zapomnij o dietetyku klinicznym, którego wiedzę możesz wykorzystać, gdy borykasz się z problemami zdrowotnymi, np. niedoczynnością tarczycy, łuszczycą, czy policystycznymi jajnikami. Pamiętaj o nim również, kiedy planujesz ciążę lub gdy masz problemy z płodnością. Zrób research. Zanim wybierzesz dietetyka, podpytaj koleżanki czy mogą ci kogoś polecić. Choć nie wszystkie pochwalą się od razu, że są na diecie ułożonej przez specjalistę, część, z pewnością będzie w stanie ci pomóc. Przeszukaj internet, czytaj i sprawdzaj. Radź się znajomych i słuchaj opinii innych. To dobry sposób, aby dowiedzieć się czegoś na temat relacji, których możesz spodziewać się po kontakcie z konkretnym dietetykiem. Pamiętaj, że już na tym etapie, możesz poczuć czy dany specjalista jest dla ciebie. Z opowieści koleżanki wywnioskujesz na pewno, czy jest wystarczająco kompetentny, aby mógł ci skutecznie pomóc. A może jest zbyt skryty, abyś mogła nawiązać z nim nić porozumienia, na której ci zależy. Przygotuj badania. Niezależnie od tego, z czym zgłaszasz się do dietetyka, powinien zlecić ci zrobienie kilku podstawowych badań. Jeśli ostatnio skierował cię na nie lekarz, koniecznie zabierz je ze sobą. Taki „przegląd techniczny” organizmu jest bardzo ważny, nie tylko, gdy borykasz się z jakąś chorobą. Jest także niezmiernie istotny, nawet podczas „zwykłego” odchudzania. W razie niepowodzeń w procesie chudnięcia, łatwiej będzie ustalić przyczynę i wdrożyć pomocne kroki. Pamiętaj, dobry dietetyk podchodzi do każdego indywidualnie i nie zacznie dietoterapii, póki nie upewni się, jaki jest stan twojego organizmu i w czym tak naprawdę powinien ci pomóc. Najczęściej zostaniesz poproszona o zrobienie morfologii, badania moczu, poziomu podstawowych hormonów, glukozy czy lipidogramu. W trakcie pierwszej wizyty, dietetyk może stwierdzić, że potrzebne będą także inne, które warto jeszcze wykonać. Nie martw się zatem, że przed spotkaniem o czymś zapomniałaś.  Zrób notatki. Nim trafisz do gabinetu wybranego przez ciebie dietetyka, zapisz na kartce najważniejsze pytania, które chciałabyś mu zadać. Przygotuj także dzienniczek żywienia, o który z pewnością zapyta specjalista. Spisz dokładnie co jadłaś i w jakich godzinach, przez wybrane dni tygodnia, kiedy jesteś w pracy i takie, które spędzasz w domu. Zapisz na kartce nazwy leków i suplementów, które przyjmujesz. Sporządź listę produktów, które uwielbiasz i takie, których z pewnością nie tkniesz. Nie zapomnij poinformować dietetyka o alergiach i nietolerancjach - zabierz ze sobą badania, które je potwierdzą. Na kilka dni przed wyznaczona wizytą, obserwuj swoje ciało. Sprawdź, kiedy miewasz spadki energii, bóle brzucha, wzdęcia czy zgagę. Zapisuj, po czym czujesz się najlepiej, a co zdecydowanie ci szkodzi. Z pozoru nieistotne dla ciebie informacje, mogą okazać się dla dietetyka bardzo pomocne. Im lepiej przygotujesz się do wizyty, tym sprawniej przebiegnie spotkanie ze specjalistą, a ty o niczym nie zapomnisz. Zapytaj o przebieg wizyty. Jeśli z jakichś powodów obawiasz się pierwszej wizyty u dietetyka, zapytaj na recepcji, czego dokładnie możesz się spodziewać. Czy powinnaś specjalnie się do niej przygotować? Jak długo będzie trwało pierwsze spotkanie? Dowiedz się czy np. nie powinnaś przybyć na nie 15-20 minut wcześniej, aby wypełnić ankietę. Co dokładnie musisz ze sobą zabrać, aby wizyta była w pełni przez ciebie wykorzystana? Zapytaj o cennik i czego możesz oczekiwać w ramach zapłaty za konsultację. Choć pierwsza wizyta u dietetyka nie musi wszędzie wyglądać tak samo i zależy od poradni, do której się udasz, pamiętaj, że dobry specjalista będzie pytał cię nie tylko o jedzenie. Z pewnością będzie chciał się dowiedzieć czegoś na temat twojej pracy, aktywności fizycznej, poziomu stresu, który odczuwasz na co dzień czy problemów, mogących mieć wpływ na rezultaty np. odchudzania. Nie obawiaj się tego. Pamiętaj, że dietetyk musi najpierw dobrze poznać twój styl życia, aby mógł ci w pełni pomóc. Analiza składu ciała. Oprócz dokładnego wywiadu żywieniowego i oceny twojej dotychczasowej diety, na pierwszej wizycie możesz spodziewać się badania na analizatorze składu ciała. W zależności od użytego sprzętu, dowiesz się jaka jest zawartość twoim organizmie np. mięśni, wody czy tkanki tłuszczowej. Urządzenie wykaże również jaka jest twoja masa kości, podstawowa przemiana materii (BMR) czy wiek metaboliczny. W przypadku analizatora segmentowego, dowiesz się jaki jest rozkład poszczególnych komponentów twojego organizmu, na każdej z kończyn, brzuchu czy klatce piersiowej. Najczęściej spotykaną metodą analizy składu ciała jest ta oparta na bioimpedancji elektrycznej (BIA). Jest szybka, bezpieczna i nieinwazyjna. Wymaga jedynie, abyś na urządzeniu do analizy, stanęła gołymi stopami. Tylko tak, wynik będzie miarodajny. Dlatego koniecznie ubierz się właściwie, aby w trakcie wizyty, badanie to było dla ciebie komfortowe. Nie przeprowadzisz go jednak, jeśli jesteś w ciąży lub np. masz rozrusznik serca. Koniecznie poinformuj wówczas o tym dietetyka.  Zapytaj o dietę. Nie bój się pytać o dietę, którą masz otrzymasz. Ważne są nie tylko jej koszty, ale to czy będzie dopasowana do ciebie. Zapytaj o sposób, w jaki dieta zostanie ułożona? Czy dietetyk liczy kalorie? A może w ogóle się na nich nie skupia i zamiast konkretnych potraw, przekaże ci jedynie listę produktów, z których powinnaś korzystać na co dzień. Jeśli czujesz, że nie poradzisz sobie sama z przepisami, poproś o rozpisanie menu na konkretne dni. Gdy chcesz mieć więcej swobody, zapytaj o zamienniki konkretnych składników, aby móc w pełni skorzystać z otrzymanych zaleceń. Koniecznie ustal z dietetykiem, jak ma wyglądać jadłospis, który otrzymasz. Nie masz czasu gotować codziennie - poproś o obiady na 2-3 dni. Uwielbiasz eksperymenty w kuchni – poinformuj o tym żywieniowca, aby mógł dać ci pole do popisu. Tylko tak pomożesz mu skroić dietę na twoją miarę. Zapytaj o suplementy. Choć najważniejsza jest dieta, czasem warto wspomóc walkę z niektórymi schorzeniami, odpowiednio dobraną suplementacją. Jeśli dietetyk zaproponuje ci kilka preparatów, upewnij się, jak właściwie je stosować. To ważne, ponieważ np. selenu i cynku nie powinno kupować się w jednym preparacie, bowiem zaburza się wówczas ich wchłanianie. Magnez przyjmować najlepiej wieczorem, a witaminę D3 razem z posiłkiem zawierającym tłuszcz. Jeśli masz jakiekolwiek wątpliwości, pytaj. Wszystkie kwestie muszą być dla ciebie zrozumiałe. Tylko tak zobaczysz sens w terapii, którą zaproponował specjalista. Pamiętaj, że suplementy, które zostały wprowadzone do obrotu na teren Polski, muszą być zgodne z wymaganiami określonymi w rozporządzeniu Ministra Zdrowia w sprawie składu oraz oznakowania suplementów diety. Dlatego dietetyk nie może zalecić ci tych, które takiego wymogu nie spełniają. Jeśli preparat budzi twoje wątpliwości, zrezygnuj z niego. Edukowanie pacjenta. Dietetyk, z którym współpracujesz, powinien nie tylko układać dla ciebie kolejne jadłospisy, ale stale poszerzać twoją wiedzę na temat zdrowego stylu życia. Przez cały cykl spotkań, powinien przygotowywać cię do samodzielnego podejmowania żywieniowych decyzji. Ma być także dla ciebie ekspertem, do którego możesz zwrócić się ze wszystkimi wątpliwościami. Mając z nim stały kontakt (mailowy, telefoniczny lub poprzez specjalne aplikacje), możesz liczyć na szybkie rozwiązywanie dopadających cię dylematów. To zdecydowanie zwiększa twoje szanse na zrealizowanie wyznaczonych celów. Motywacja. Nic tak nie pomaga np. w odchudzaniu, jak świadomość, że jest ktoś, komu bardzo zależy, aby ci się udało. Otaczaj się specjalistami, którzy wspierają cię w walce o piękny wygląd czy zdrowie. Motywują do działania i kibicują „jak najlepszej przyjaciółce”. To nieprawda, że dietetyk to kolejny bezduszny specjalista na twojej drodze. Ma być empatyczny, ale jednocześnie zmobilizować cię do działania w najtrudniejszych momentach diety. Kryzysy macie przejść wspólnie, dlatego jeśli znajdziesz tego właściwego, z pewnością ci w tym pomoże. Musisz czasem tylko nieco mu zaufać i pozwolić przeprowadzić się przez wszystkie etapy diety. Wykształcenie. Pamiętaj, że oprócz doświadczenia, „prawdziwy” dietetyk powinien posiadać odpowiednie wykształcenie. Choć wątpliwości odnośnie regulacji prawnych tego zawodu, jest wiele, wybierz specjalistę, który koniecznie skończył studia na kierunku żywieniowym. To na nim uczył się fizjologii człowieka, biochemii czy anatomii. Zdobył podstawy, aby móc dalej rozwijać swoje umiejętności. Pamiętaj też, aby wybierać dietetyka, który stale uzupełnia swoją wiedzę o najnowsze badania naukowe i uczestniczy w specjalistycznych szkoleniach.  Aspekty prawne.Nie obawiaj się wszystkich danych, które przekazujesz dietetykowi podczas wizyty. Podobnie, jak lekarzy, ich także obowiązuje dyskrecja dotycząca tego, co powiesz mu w gabinecie. Nie może udostępniać twoich wyników badań innym osobom czy podawać im danych osobowych. Pamiętaj też, że nie ma mocy wypisywania recept. Nie zapomnij również, że wszystkie lecznicze terapie, może zlecić ci jedynie lekarz i wówczas wypisać odpowiednie skierowanie."
http://kobieta.wp.pl/nowi-dziadkowie-6109754928912513a,"Nowi dziadkowie Brakowało im w rodzinach seniorów, więc postanowili pójść na wolontariat i zatroszczyć się o samotnych starszych ludzi. Ugasili w ten sposób nie tylko swoją samotność. Mów mi po imieniu Ania wita mnie u progu swojego ogródka w podkrakowskiej miejscowości. Drzewka z jej ogródku powoli pokrywają się zielenią. - Szkoda, że Franek nie zobaczył tej wiosny - mówi Ania mokrym od łez głosem.  
- Spodziewałaś się, że ktoś cię w życiu jeszcze tak zaskoczy, jak Franciszek? - pytam Ani. 
- Wiesz, mam męża, mam dziecko, myślałam, że takie wielkie uczucia mam już w kimś ulokowane. Nie  sądziłam, że można kogoś tak pokochać, jak my Franciszka.- odpowiada.  Ania: Wychowałam się bez dziadków. Maja, moja córka, również nie poznała dziadków, moi rodzice umarli niedługo po jej urodzeniu. Ze strony męża żyła tylko jego mama, nie było z nią specjalnego kontaktu, bo cierpiała na demencję. Czasem nie rozpoznawała nawet własnych dzieci. Maja zaczęła wypytywać o dziadków jeszcze w przedszkolu. Czasem zupełnie niespodziewanie prosiła żeby o nich opowiedzieć, kim byli, jak wyglądali itp. Opowiadała o dziadkach koleżanek ze szkoły. Postanowiliśmy z mężem poszukać wolontariatu, który obejmowałby opiekę nad osobami starszymi. Udało się, przeszliśmy kilka rozmów z różnymi stowarzyszeniami.  Po kilku tygodniach poznaliśmy pana Franciszka. Był emerytowanym nauczycielem, miał 85 lat, robił dobre wrażenie. Szczupły, wysoki, uśmiechnięty Franciszek zaprosił nas do siebie na herbatę.  Przynieśliśmy upieczone przez Maję i mnie babeczki, na początku było dziwnie, ale tylko przez chwilę. Potem spotykaliśmy się raz albo dwa razy w tygodniu. Jeśli coś nam wypadało, rozmawialiśmy przez telefon. Franciszek chorował na nerki, był kilkanaście lat po przeszczepie. Już na początku uprzedzono nas , że jest chory i że musimy brać to pod uwagę, szczególnie ze względu na Maję. A Maja Franciszka uwielbiała, grali razem w warcaby, Franciszek kupił jej świnkę morską. Na początku uwielbiałam go za to, że jest pogodnym staruszkiem, ale po kilku miesiącach stał się częścią naszego życia. Spędziliśmy wspólnie święta Bożego Narodzenia i Wielkanoc. Córka Franciszka mieszkała Szwecji, rzadko przyjeżdżała do Polski, zapraszała ojca do siebie, ale on nie czuł się na siłach, żeby do niej jeździć. Najlepszym wspomnieniem jakie mam, to kiedy zrobiliśmy Mai niespodziankę. Pojechałam po Franciszka i zabrałam go do szkoły. Maja była przeszczęśliwa i ja też byłam szczęśliwa. Franciszek nie raz mnie przytulił albo pogłaskał po głowie, kiedy miałam zły humor albo kiedy miałam problemy w pracy. Był niewiarygodnie obecny i troskliwy. To my mieliśmy się o niego troszczyć , a prawdę mówiąc, to on troszczył się o nas. Janek, mój mąż, nie umiał okazywać Franciszkowi uczuć. Ale miał z nim taki męski pakt, rozmawiali o polityce, o sporcie, właściwie o wszystkim umieli rozmawiać.  Obojgu nam brakowało rodziców, którzy pokazaliby nam, że nie wszystkim w życiu trzeba się przejmować. Franciszek zapełnił lukę w naszym życiu. Spędziliśmy ze sobą ponad rok. Na początku 2017 roku Franciszek zmarł z powodu ostrej niewydolności nerek. Umierał w szpitalu, przy łóżku byliśmy razem z Jankiem i Mają. Córka Franciszka nie zdążyła się z nim pożegnać. W ostatnich godzinach życia ja byłam z Franciszkiem. Było około północy. Był bardzo słaby, odchodził powoli, bez bólu. Trzymałam go za rękę non stop. Rodziców nie mogłam pożegnać, mama umarła na raka sama w szpitalu, bo nie chciała naszej obecności. Do samego końca udawała przed nami, że nie jest aż tak źle. A tata niedługo po śmierci mamy miał zawał pod prysznicem. Trzymałam Franciszka za rękę i spełniałam moją potrzebę odprowadzenia do śmierci bliskiej osoby. Ostatnie słowa, jakie usłyszałam od niego to: ""mów mi po imieniu"". Zdążyłam zastosować się do jego prośby tylko raz, odpowiedziałam: ""dobrze Franciszku, jak sobie życzysz"".  Maja pożegnała się z Franciszkiem, nie chcieliśmy jej okłamywać, że wszystko jest ok. Janek przeżył jego śmierć najmocniej z nas wszystkich. Nigdy nie mówił na głos, jak bardzo brakowało mu ojca, który zginął w wypadku w górach, kiedy Janek był nastolatkiem.  Nie traktowaliśmy Franka jak protezy do naszych braków i tęsknot, to stało się nieintencjonalnie. Franek był dla nas wspaniałym ciekawym człowiekiem, kiedy był z nami, to to było wtedy najważniejsze. Dziś, kilka miesięcy po jego śmierci, widzę, jak głęboko nas ta relacja wzbogaciła i jak niepozornie zwolniła nas z różnych wewnętrznych napięć i bólów.  Pokój dla Gieni  - Pani Genowefa przychodzi do nas co niedziela - mówi Ola, radosna kobieta przed czterdziestką.- Zabiera bliźniaczki na spacer, je z nami obiad, potem pomagamy jej zrobić większe zakupy w supermarkecie i zawozimy do domu. Dziewczynki ją uwielbiają. Ze swoimi dziadkami widują się rzadko. Moi rodzice zerwali ze mną kontakt kilka lat temu i do dziewczynek prawie się nie odzywają. Rodzice męża wyprowadzili się do swojego drugiego syna do Irlandii, przyjeżdżają raz do roku, dziewczynki prawie ich nie znają.  Gienia ma 70 lat, chodzi o lasce, ale i tak zawsze ma siłę, żeby pochodzić z Weroniką i Krysią po parku. Od pół roku nie ma tygodnia żebyśmy się z panią Gienią nie widzieli. O wolontariacie dowiedzieliśmy się od naszej znajomej, której córka, gimnazjalistka opiekuje się starszą panią. Pomyśleliśmy z moim partnerem, że brakuje nam trochę seniora w rodzinie. Postanowiłam zgłosić się do wolontariatu. Najpierw poszłam na spotkanie z Gienią sama, po kilku wspólnie wypitych herbatach zaprosiłam ją do domu. To co jej zawdzięczam to wielkie serce otwarte na nas i  genialny przepis na sernik. Jesteśmy w trakcie remontu mieszkania i postanowiliśmy jeden pokój przeznaczyć dla Gieni, żeby mogła u nas od czasu do czasu przenocować. Gienia nie ma swojej rodziny, nie wyszła nigdy za mąż. Przez całe życie pomagała w opiece nad córkami swoich braci. Kiedy ci dorośli, zupełnie o niej zapomnieli. Weronika i Krysia wolą z Gienią odrabiać lekcje niż ze mną. Bo ona ma cierpliwość do nich i jako emerytowana księgowa nie ma problemów z matematyką. Jedynym problemem Gieni jest chore biodro, mieszka na pierwszym piętrze w starej kamienicy, coraz trudniej schodzić jej po schodach. Ostatnio powiedziała, że chce pójść do domu opieki i czy nie pomoglibyśmy jej tego załatwić. Na początku się zgodziliśmy, wchodzenie na pierwsze piętro to dla Gieni za duży wysiłek. Ale w końcu zaproponowaliśmy Gieni, czy nie chciałaby u nas zostać. Odmówiła, ale nie poddajemy się, namawiamy dalej. Jest dla mnie jak druga mama, czuła, miła i wspierająca. Jak mogłabym spokojnie patrzeć, jak idzie mieszkać do domu opieki. Kiedy tylko o tym myślę, to łzy napływają mi do oczu.  Rozmowa z mgr Przemysławem Staroniem, psychologiem z  Uniwersytetu  SWPS w Sopocie Wolontariat staje się coraz bardziej popularny. Coraz więcej ludzi chce zrobić coś dla innych, zupełnie za darmo. Jak Pan myśli, dlaczego liczba wolontariuszy rośnie?  Żyjemy w czasach dużego zmęczenia, obowiązków, deadline’ów. I jesteśmy jako społeczeństwo coraz bardziej wypaleni i zmęczeni. Wolontariat jest taką propozycją, która może przywrócić nam poczucie sensu, bo robimy coś autentycznego i ważnego. W dzisiejszych czasach istnieje także pewien rodzaj mody na wolontariat, stąd coraz większe zainteresowanie tą formą, niemniej kluczowe jest to, że ludzie szukają w tej aktywności oddechu i przywrócenia poczucia sensu i wartości.  Czy taki spotkany w trakcie wolontariatu senior może być w pewnym sensie protezą, jeśli sami nie posiadamy dziadków albo rodziców? To nie jest jednoznaczne. Wychodzę z założenia, że tacy ludzie jak rodzice czy dziadkowie mają swoje „zaklepane” miejsce w naszym życiu. Nawet jeśli nasze relacje z nimi nie są idealne, są to osoby, które mają ogromny wpływ na nasz rozwój i ich znaczenie pozostaje dla nas niezwykle istotne – w sensie zarówno pozytywnym, jak i negatywnym. Możemy zmieniać znajomych, przyjaciół, partnerów, ale babci czy dziadka nie wymienimy. Są ludzie, których nie da się zastąpić. Trzeba zatem pamiętać, żeby swoich seniorów nie wykluczać i im tych miejsc w naszym życiu nie odbierać, ale raczej przepracować konflikty, które mogły mieć miejsce w relacji z nimi. Ale z drugiej strony mawia się, że rodzina jest tam, gdzie czeka na nas kochające serce. Jeśli w rodzinie nie ma dziadków, to dziecko wtedy nie doświadcza tej ważnej dla siebie i dla swojego rozwoju relacji. W takiej sytuacji każda osoba, która wejdzie na miejsce dziadka czy babci i będzie dawać to, co w takiej relacji jest kluczowe, stanie się dla tego dziecka właśnie kimś na wzór dziadka czy babci.  A czy są jakieś niebezpieczeństwa takiej „adopcji”? Przede wszystkim nie należy traktować ludzi przedmiotowo; jako zastępstwa za kogoś. Nie powinno się używać takiej relacji do zalepienia swoich emocjonalnych dziur. Nie każdy senior może chcieć być naszym dziadkiem czy naszą babcią. Lepiej traktować seniora jako nowego przyjaciela włączonego do rodziny. Jeśli się nawiąże ciepła i bliska relacja – to wspaniale! Dlaczego brakuje nam seniorów, jaką pełnią rolę w naszym życiu? Seniorów rzeczywiście trochę brakuje - niektórzy są aktywni zawodowo albo mieszkają w innych miastach niż my. Takie są czasy. Natomiast dziadkowie dla dziecka to spokojna przystań. Rodzice w wychowaniu swoich dzieci częściej czują napięcie, bo czują większą odpowiedzialność. A dziadkowie odczuwają w relacji z wnukami większy luz. Dlatego dzieci tak bardzo lubią spędzać czas właśnie z dziadkami. Ponadto dziadkowie wspierają rozwój dzieci – młodym bardzo potrzebny jest ktoś, kto ma inną perspektywę, ma więcej doświadczeń życiowych, więcej zdrowej, niemoralizującej życiowej mądrości. Zwróćmy uwagę na to, że w takiej sytuacji obie strony korzystają, gdyż dzięki temu seniorzy mogą czuć się potrzebni, a ich starość nie jest smutna i wypełniona samotnością."
http://kobieta.wp.pl/zony-swoich-mezow-same-nie-mogly-przekraczac-granicy-6109741466547841a,"Żony swoich mężów. Same nie mogły przekraczać granicy  Trudno zliczyć wszystkie problemy, z jakimi musiały radzić sobie kobiety we wcale nie tak odległej przeszłości. W Stanach Zjednoczonych do 1920 r. nie tylko były pozbawione praw wyborczych. Wiele z nich musiało też stoczyć prawdziwą walkę o to, by móc samodzielnie podróżować. Mężatki miały najgorzej. Zamężne kobiety w USA o samotnych podróżach mogły na początku ubiegłego wieku jedynie pomarzyć. Nie mogły bowiem samodzielnie przekraczać granicy. Jak to możliwe? Mężatki zwykle korzystały ze wspólnych paszportów wraz ze swoimi mężami. Problem polegał głównie na tym, że w dokumencie znajdowały się jedynie dane osobowe mężczyzny. Gdy był żonaty, obok jego personaliów często jedynie zamieszczano dopisek ""oraz żona"". Na podstawie takiego dokumentu mężczyzna mógł się poruszać bezproblemowo sam albo w towarzystwie kobiety. Oczywiście zasada ta nie działała już w drugą stronę. Mężatka nie miała uprawnień, by na podstawie takiego paszportu przekroczyć granicę. Nie trzeba dodawać, że dla kobiet podobne zasady były upokarzające. Nie tylko dlatego, że utrudniały im możliwość przemieszczania się, ale też ze względu na uprzedmiotowienie. Były anonimowe, pozbawione tożsamości i sprowadzone jedynie do roli towarzyszek swoich mężów. Prawdziwa batalia o zmiany w tej sprawie rozpoczęła się dopiero pod koniec drugiej dekady XX w. Paszporty w Stanach Zjednoczonych do późnych lat XIX w. były wydawane najczęściej na żądanie, tuż przed podróżą. Warto tu podkreślić, że przez długi czas wiele krajów na świecie nie wymagało też od podróżnych posiadania takiego dokumentu. Do pewnego momentu brak paszportu nie stanowił żadnego ograniczenia i nie był konieczny przy przekraczaniu granicy – przypomniał magazyn ""Atlas Obscura"". Z drugiej strony, jak zauważają specjaliści, stanowił on formę parasola ochronnego dla obywatela podczas podróży zagranicznej. Do tamtej chwili, jeśli już go wydawano, to panny otrzymywały własny ""papier"". Kobiety, które wstąpiły w związek małżeński, sprowadzane były do roli ""żony"".  Z mężem albo wcale Pod koniec XIX wieku rozpoczęto proces standaryzacji dokumentów. Nie pociągnęło to jednak żadnych istotnych zmian dla kobiet. Z czasem funkcjonowanie jako ""dopisek"" nie tylko coraz częściej było traktowane jako coś uwłaczającego, ale również zaczęło stanowić realną przeszkodę, gdy mężatka chciała wyruszyć w podróż zagraniczną sama.  Choć, jak podkreślają eksperci, reglamentacja wolności kobiet czy obrażanie ich nie stanowiło intencji władz. - Ograniczenia związane z podróżowaniem rzadko przyjmowały formę polityki rządowej albo  działań oficjeli chcących przeciwdziałać odbywaniu podróży zagranicznych przez kobiety – wyjaśnia Craig Robertson, autor książki ""Passport in America: History of a Document"". - Restrykcje takie przychodziły już raczej w formie przyjętej myśli społecznej. Mówiąc najprościej, nie było akceptowalne, by mężatka podróżowała poza granice kraju bez swojego męża. On bez niej mógł już oczywiście podróżować. Robertson wyjaśnił, że kobiety w tamtych czasach mogły teoretycznie wnioskować o wydanie indywidualnego paszportu, w którym pojawiłyby się ich dane osobowe. Przeprowadzone przez niego badania wykazały, że w praktyce takie podania przed wybuchem I wojny światowej w ogóle nie wpływały.  Batalia Ruth Z czasem zagadnienie to zaczęło się stawać coraz bardziej palącą kwestią dla aktywistek walczących o prawa kobiet. Jedną z tych, które najbardziej zaangażowały się w tę sprawę, była Ruth Hale – amerykańska feministka, zaangażowana działaczka i dziennikarka. W 1917 r., tuż po swoim ślubie, złożyła wniosek o wydanie indywidualnego paszportu. Planowała pojechać do Francji i pracować jako korespondentka wojenna. W dokumencie chciała figurować pod swoim panieńskim nazwiskiem. Urzędnicy stwierdzili, że nie ma takiej możliwości i odrzucili jej wniosek. To był początek jej batalii, w której szło o coś więcej niż o walkę z biurokratyczną machiną – chodziło o podmiotowość, niezależność, prawo do samodzielnego podejmowania decyzji.  W 1920 r. Hale otrzymała dokument, w którym figurowała jako ""Heywood Broun, znana inaczej jako Ruth Hale"" - poinformował magazyn ""Atlas Obscura"". To dalej kompletnie jej nie satysfakcjonowało, więc zwróciła paszport. Rok później stanęła przed samym Departamentem Stanu Stanów Zjednoczonych, gdzie domagała się uszanowania jej wyboru. Urzędnicy pozostawali jednak głusi na jej argumenty i ciągle wydawali dokumenty, w których widniały zapisy niezgodne z tym, o co wnioskowała. Na okrągło zwracała więc paszport. Wkrótce temat paszportów stał się jednym z najistotniejszych punktów walki organizacji Lucy Stone League (nazwa odnosiła się do imienia XIX-wiecznej sufrażystki, która walczyła o prawo do zachowania panieńskiego nazwiska po ślubie), której współzałożycielką była Ruth Hale. Dopisek ""wraz z małżonką"", który trafiał do paszportów mężczyzn, był dla kobiet działających w ramach tej organizacji rzeczą nie do przyjęcia. Domagały się odejścia od tej praktyki oraz prawa do używania panieńskiego nazwiska nie tylko w paszporcie, ale też w kontaktach z urzędami czy w zwykłych codziennych sytuacjach. Walka się opłaciła. W połowie lat 20. urzędnicy wydali po raz pierwszy paszport, w którym znalazło się – na życzenie wnioskodawczyni  - wyłącznie panieńskie nazwisko właścicielki. Został on wystawiony na Doris E. Fleischman, żonę Edwarda L. Bernaysa. Kobieta ta cały czas wspierana była przez aktywistki z Lucy Stone League. Fleischman złożyła wniosek w tym samym czasie, co dziesiątki innych kobiet, które domagały się prawa do używania swojego panieńskiego nazwiska. Równolegle w mediach toczyła się gorąca dyskusja na ten temat.  Paszport Doris E. Fleischman był pierwszym dokumentem amerykańskiej obywatelki, który wystawiony został na panieńskie nazwisko, a jednocześnie nie określał jego właścicielki jako ""żony"" swojego męża. Mimo to urzędnicy jeszcze przez pewien czas stosowali taką praktykę, rezygnując z niej dopiero pod koniec lat 30. XX wieku."
http://kobieta.wp.pl/dziewczyna-spod-lublina-trafia-do-nowego-jorku-oplaca-sie-byc-modelka-6109755503052417a,"""Dziewczyna spod Lublina trafia do Nowego Jorku"". Opłaca się być modelką? O tym zawodzie krąży już wiele mitów. Jednym praca modelek kojarzy się z częstymi podróżami po świecie i lukratywnymi kontraktami, innym – z ciągłą dietą i wykańczającymi sesjami fotograficznymi. A jak widzą to ludzie z branży? - Gdyby moja córka powiedziała mi: „Tato, chcę być modelką”, to bym się nie zgodził – opowiada w rozmowie z Aleksandrą Szwed jeden z fotografów. - To jest bardzo trudna praca pod względem fizycznym. Cały czas jest się ocenianym. Ale jest dużo dziewczyn, które chcą robić w tym karierę i zrobią to za wszelką cenę. To też się opłaca, bo idzie za tym duża kasa - dodaje. Dziewczyna spod Lublina trafia do Paryża, dwa dni później jest w Nowym Jorku. Wszyscy jej mówią, że jest świetna. Tylko jak przyznaje fotograf, najczęściej trwa to tylko chwilę. Więcej w programie ""Być jak modelka"" w Telewizji WP. Nowy odcinek już w niedzielę o 18.  Włącz Telewizję WP! Jesteśmy dostępni w sieciach telewizji naziemnej i kablowych. UPC: kanał 158 lub 116. VECTRA: kanał 194. TOYA: kanał 17. NETIA: kanał 29. INEA: kanał 28. Platforma nc+: kanał 170."
http://kobieta.wp.pl/porzadek-rodzi-porzadek-balagan-kreatywnosc-6109752883386497a,"Porządek rodzi porządek, bałagan kreatywność To przy jakim pracujesz biurku - uporządkowanym czy zabałaganionym - ma wpływ nie tylko na to, jak szybko znajdziesz odpowiedni dokument. Jak pokazały badania Kathleen Vohn i jej współpracowników otoczenie, w którym pracujemy, może wpływać na większą skłonność do pozytywnych zachowań, takich jak większa szczodrość, czy zdrowe odżywianie się. Co więcej, może powodować, że będziemy bardziej kreatywni w myśleniu i bardziej otwarci na nowości. W pierwszym z trzech badań opisanych na łamach ""Psychological Science"", badani mieli wypełnić kilka kwestionariuszy w pokoju przypominającym biuro. Rozdzielona w sposób losowy połowa z badanych miała wypełnić je w biurze, które było czyste i uporządkowane, podczas gdy druga połowa badanych wypełniała kwestionariusze w identycznym, ale nieuporządkowanym pomieszczeniu. Po tym etapie badani mieli możliwość przekazania datku na cel charytatywny i mogli poczęstować się drobną przekąską (czekoladowym batonikiem lub jabłkiem). Wyniki tego eksperymentu pokazały, że przebywanie i pracowanie w czystym pokoju, skłaniało do postępowania zgodnie z tym, czego się od nich oczekiwało. W porównaniu do osób z zabałaganionego pomieszczenia badani z czystego biura przekazywali częściej (82 proc. do 47 proc.) i więcej własnych pieniędzy na cele charytatywne oraz częściej wybierali zdrową przekąskę (jabłko) niż batonik czekoladowy (67 proc. do 20 proc.). Jednak badacze przewidywali, że praca w zabałaganionym pokoju również może przynosić korzyści. Ich przypuszczenia znalazły potwierdzenie w drugim eksperymencie, w którym badani mieli za zadanie wymyślić nowe zastosowania piłeczek pingpongowych. Okazało się, że chociaż osoby z nieuporządkowanego pokoju podawały podobną liczbę nowych zastosowań, to ich pomysły były bardziej interesujące i kreatywne (w ocenie sędziów kompetentnych). Pokój ucznia – czego nie powinno w nim zabraknąć?  W trzecim eksperymencie badani wybierali produkty, które miały pomóc lokalnym restauratorom w odświeżeniu ich menu. Jedna opcja była oznaczona inaczej w dwóch warunkach eksperymentalnych - w jednym była przedstawiona jako klasyczna, znana, a w drugim jako nowa, wcześniej nie wypróbowana. Okazało się, że badani z nieuporządkowanego pokoju częściej wybierali opcję oznaczoną jako nowa, natomiast badani z uporządkowanego pokoju woleli opcję z opisem „klasyczna”. Zgodnie z tłumaczeniami badaczy, wyniki te oznaczają, że nieuporządkowane otoczenie stymuluje do odejścia od konwencjonalności oraz większej akceptacji i otwartości na nowości. Autorzy podają również, że na uzyskane efekty nie miała wpływu lokalizacja pomieszczeń. W badaniach użyto 6 różnych lokalizacji i pokojów. Ten czynnik nie okazał się jednak ważny. Znaczenie miało tylko to, czy pokój był uporządkowany, czy panował w nim bałagan. Podsumowując, zarówno bałagan, jak i trzymanie porządku mają swoje zalety. Jak podaje Kathleen Vohs, nieuporządkowane otoczenie zdaje się inspirować do zerwania z tradycją, co może się przełożyć na nowe, świeże spojrzenie i bardziej kreatywne pomysły. Z kolei uporządkowane otoczenie zachęca do trzymania się konwencji i zachowań, które są nam znane i bezpieczne. Tekst pochodzi w serwisu badania.net."
http://kobieta.wp.pl/wasik-stopa-przedramie-jak-usunac-owlosienie-ze-wstydliwych-miejsc-6110454324811393a,"Wąsik, stopa, przedramię. Jak usunąć owłosienie ze wstydliwych miejsc Owłosione palce stóp w seksownych sandałkach, przedramiona przy sukience z krótkim rękawem czy wąsik pod grubo położonym podkładem to szczegóły, których w wiosennych promieniach słońca nie da się ukryć. Co robić? Podpowiadamy. Zima co roku zaskakuje śniegiem drogowców, a ciepła wiosna zaskakuje wszystkie nieprzygotowane do niej, zabiegane Polki. Nie dość, że całe ciało świeci bielą, to na dodatek gdzie niegdzie pojawiają się na nim gęste kępki włosów. Zimą, owszem - też rosły, ale aż tak nie raziły, teraz - straszą. Co robić? Pierwsze, co przychodzi do głowy każdej kobiecie, to sięgnąć po maszynkę do golenia. Jeśli włosy rosną nie tylko na nogach i na wzgórku łonowym, ale także na przedramionach, pod nosem, na brodzie i w dodatku są ciemne, gęste i kręcone, to znak, że warto zrobić porządek nie tylko z nimi, ale i hormonami. Endokrynolog przeprowadzi szczegółowe badania poziomu hormonów w organizmie i oceni, jakie leczenie będzie adekwatne. Natomiast nawet łykając tabletki, nie pozbędziesz się włosów, które już wyrosły. Same nie wypadną.  Warto pójść do gabinetu dermatologicznego lub medycyny estetycznej i zapisać się na serię zabiegów epilacji, laserowego usuwania owłosienia. Nie jest tania, nie warto jej robić w promocji i to ostatni dzwonek, żeby choć trochę osłabić odrastające włosy przed latem (efektywne jest od 5 zabiegów w górę, a przeprowadza się je co 4-5 tygodni). Jeśli na laser jest za późno lub nie masz na niego budżetu, najlepsze dla osoby z nadmiernym owłosieniem jest usuwanie włosów woskiem lub pastą cukrową.  Czasami włosy nie rosną w nadmiarze, ale „wybierają” dziwne miejsca, w których wyrastają. I to prowadzi do wstydliwych sytuacji. Jakich? Zakładasz seksowne sandałki, wybiegasz z domu z gładkimi nogami, a po drodze orientujesz się, że… na palcach u stóp - zwłaszcza na tym dużym, z przepięknie odmalowanym błyszczącym paznokciem, wyrastają kępki włosków. I nie wiesz jak teraz ukryć.  Krępująca może też być pierwsza odsłona przedramion w ubraniu z krótkim rękawem. Wiele zadbanych kobiet, które nigdy nie pokazałyby się z nieogoloną łydką, chodzi z gęstymi, niemal jak u mężczyzny włosami na rękach. Efekt? Wygląda to bardzo, ale to bardzo nieestetycznie. I męsko. Nawet jeśli włosy są jasne. Najgorszy u kobiety jest oczywiście tak zwany wąsik czy broda. Pojawia się albo w okresie menopauzy, albo kilka lat po jej zakończeniu (poziom hormonów kobiecych spada, poziom męskich - rośnie). I jak podkreślają dermatolodzy, to właśnie owłosienie na twarzy, a nie zmarszczki - postarzają twarz kobiety o dekadę.  Wąsik czy „broda” to problem, który dotyczy również naturalnych brunetek o mocnym, ciemnym włosie. I najczęściej właścicielki wąsików mają również piękne gęste brwi i długie czarne rzęsy, za które inne by się dały zabić. Coś za coś! Owłosienie z twarzy najlepiej usunąć wykonując serię epilacji. A jeśli nie możesz sobie na laser pozwolić, dobrym sposobem jest depilacja u kosmetyczki (woskiem lub pastą cukrową). Pamiętaj tylko, aby po zabiegu epilacji laserowej czy woskiem bezwzględnie chronić ogolone miejsca przed słońcem! W przypadku twarzy niezbędny będzie krem z filtrem SPF 50. Dlaczego? Bo razem z włoskami, pasta cukrowa lub wosk usuwają też komórki naskórka. Wówczas bardzo łatwo o poparzenia słoneczne lub trwałe przebarwienia. Wąsik z włosków zamienisz wówczas na permanentną hiperpigmentację. Z daleka będzie to wyglądało identycznie.  Czasami włosy zbyt intensywnie i gęsto wystają np. z nosa (niezależnie od płci). Z uszu - zwykle rzecz dotyczy mężczyzn. Ale porastają również większe fragmenty skóry, jak brzuch, pośladki czy plecy. Niekoniecznie mocne, ale przypominające bardziej ciemny - przez co widoczny - meszek, mogą doprowadzić do kompleksów. Jednorazowa depilacja nie przyniesie takich efektów, jak laser, ale nie jest to jedyna technika. Można je usunąć zabiegiem nitkowania. Najczęściej wykonuje się go w gabinetach, w których pracują kosmetyczki z Bliskiego bądź Dalekiego Wschodu. Metoda polega na zastąpieniu tradycyjnej pęsety dwoma skręconymi nićmi z poliestru lub bawełny. Następnie nitką wyrywane są całe rzędy włosków, co sprawia, że metoda jest szybsza niż tradycyjna pęseta, a jednocześnie mniej podrażnia skórę, niż wosk czy cukrowa pasta.  Włoski można usunąć własnoręcznie. Jak się przygotować do depilacji woskiem? Na dwa dni przed zrobić piling - dzięki temu wosk nie przyczepi się do zrogowaciałego martwego naskórka, tylko do samych włosków. Wosk nakłada się z włosem, a wyrywa (niezależnie od tego czy w roll-onie na ciepło, czy w gotowym plastrze na zimno) zawsze pod włos. Staraj się odrywać plaster blisko przy skórze, energicznym ruchem. Po każdym szarpnięciu, przyłóż do skóry poddanej zabiegowi dłoń i potrzymaj ją tam przez kilka sekund. Wosk daje efekt gładkiej skóry na kilka tygodni (od ok. 3 do 5). Alternatywa? Pasta cukrowa, którą niektórzy nazywają karmelem. Nakłada się ją odwrotnie: pod włos, a wyrywa włosy zgodnie z ich wzrostem. Dlatego taki zabieg poleca się osobom, które mają tendencję do zapalenia lub rogowacenia mieszków włosowych. Dodatkowa przewaga nad woskiem? Pasty nie trzeba odklejać specjalnymi paskami, wystarczą własne palce. Jest całkowicie zmywalna wodą i nie podrażnia skóry (chociaż zawsze warto sprawdzić). Są również dostępne specjalne depilatory z głowicami do usuwania włosków z małych powierzchni. Niektórzy twierdzą, że urywają włoski w związku z czym później wrastają one w skórę i powodują stany zapalne. Inni, że te nowoczesne depilatory usuwają włos razem z cebulką (korzeniem włosa). Dziś są na rynku nawet takie do użytku pod wodą, bezprzewodowe i z chłodzącą lodową lub żelową głowicą. Pamiętaj tylko o jednym – depilacja wąsika czy przedramion na pół godziny przed randką to przepis na katastrofę. Zabieg najlepiej wykonać wieczorem, aby w czasie snu podrażniona skóra mogła się „uspokoić”. Po samej depilacji warto przemyć ją płynem micelarnym lub tonikiem, aby zapobiec ewentualnym infekcjom. Do nawilżania używaj jak najdelikatniejszych balsamów czy kremów – im mniej mają sztucznych konserwantów i dodatków – tym lepiej.  Innym rodzajem depilatorów są urządzenia emitujące światło IPL. Opóźniają odrastanie włosków i osłabiają je. Przed przystąpieniem do zabiegu należy ogolić skórę na gładko. A co dwa tygodnie zabieg należy powtarzać, aby uzyskać pożądane efekty. Najszybszym sposobem usuwania zbędnego owłosienia jest maszynka do golenia oraz kremy, żele lub pianki do depilacji. Instrukcji używania maszynki nie trzeba chyba nikomu przedstawiać, choć warto zaznaczyć, że ze względu na higienę, nie powinno się jej podbierać mężowi czy siostrze… Natomiast z preparatami chemicznymi (pianki, żele, kremy depilujące) warto uważać. I najpierw je przetestować na małym fragmencie skóry, żeby w razie wystąpienia reakcji kontaktowej (alergicznej), zrezygnować z używania ich na większej powierzchni.  Działają po kilku minutach. Następnie czym szpatułką czy wacikiem usuwa się zarówno preparat, jak i włoski. Chemiczne środki do depilacji same usuwają włoski i pod warunkiem, że nie jesteś na nie uczulona, nie da się nimi okaleczyć jak w przypadku szybkiego ciachnięcia skóry maszynką."
http://kobieta.wp.pl/jak-rozpoznac-przemoc-psychiczna-6110487438788737a,"JAK ROZPOZNAĆ PRZEMOC PSYCHICZNĄ? Uderza z potworną siłą, ale nie zostawia śladów na ciele. Gdyby jednak udało się zajrzeć w twój umysł, w twoją pamięć i emocje – zobaczyłbyś broczące „krwią” rany.  Przemoc psychiczna, bo o niej mowa, wślizguje się jak przebiegły wąż w prawie każdą relację międzyludzką. Największe spustoszenia robi w relacjach dla nas najważniejszych, z osobami nam najbliższymi, o których mówimy, że je kochamy. I zdarza się, że im bardziej je „kochamy”, tym mocniej JE ranimy: wrzaskiem, wyzwiskami, ale też cynizmem, pogardą, odrzuceniem, obrazą, wyśmianiem, wymownym milczeniem czy chłodem emocjonalnym. Formy przemocy psychicznej mogą być tak subtelne, że często nawet ich za takie nie bierzemy. Przyzwyczailiśmy się do tego, że ktoś mówi do nas w określony sposób. Przechodzimy obojętnie nad wymierzonym w nas intencyjnym zachowaniem, które ma nas zranić, wytrącić z równowagi, poniżyć, skrzywdzić, ale też podporządkować i sprawić, że staliśmy się obiektem kontroli.
Niekiedy przez całe lata pozwalamy sobie na to, aby doświadczać przemocy psychicznej, bo kochamy osobę, która nam to robi. Usprawiedliwiamy ją, racjonalizujemy jej zachowanie, nie rzadko odpowiadamy agresją na agresję lub chowamy się w sobie, zamykamy i godzimy dla „świętego spokoju”. Bo nie wierzymy, że można żyć inaczej i lepiej. Jak zatem rozpoznać, że jesteśmy obiektem przemocy psychicznej?
Najłatwiejszym do odkodowania symptomem jest wrzask i wybuchy szału pod naszym adresem, a także nieadekwatny do sytuacji gniew i furia. Przysłowiowa już za słona zupa, niekiedy bardzo błahy powód, który sprawca obraca w totalne przewinienie. Niestety, do nieadekwatnych wybuchów złości mają tendencje rodzice, którzy ganią i każą dziecko niekiedy zupełnie bez powodu. W związku partnerskim ta nadreaktywność również często mam miejsce. Matka wybucha na dziecko, mąż na żonę i odwrotnie. Lecą wyzwiska, wrzaski. Zdarza się, że usprawiedliwiamy takie zachowania czyimś gorącym temperamentem. Mówimy, że jest cholerykiem. Tymczasem wybuch wściekłości czy szału jest najczęściej wyrazem bezradności sprawcy, który tracąc kontrolę nad sytuacją sięga po agresję. W ten sposób chce utrzymać przewagę nad ofiarą. Mieć ją w garści.
Do repertuaru przemocowych, psychicznych zachowań będą należały również wszelkie inne, mniej i bardziej jawne, próby kontroli. Nieustanne dopytywanie się, gdzie wychodzisz, o której będziesz, dlaczego tak późno, z kim spędzisz czas, a dlaczego z nim? Próba wpływu, nacisku na zmianę twoich decyzji, które nie są na rękę. Sprawdzanie czyjejś skrzynki mejlowej, przetrząsanie komórki i profili w necie – to również przemoc psychiczna, gdyż sprawca nie robi tego bez powodu. Pragnie zachować władzę nad drugą osobą, a relację z nią nieustannie ustawia w poczuciu zależności. Mówi przy tym: gdyby nie ja, gdyby nie moja praca, moje poświęcenie, beze mnie byłbyś nikim, wszystko by się rozwaliło, wylądujesz pod mostem, nie poradzicie sobie…
Oprawcy psychiczni sięgają już po drastyczniejsze formy, tj. przemoc seksualna, czy sprawienie, aby odrzeć swoją ofiarę z poczucia wartości i godności. Mówienie jej z premedytacją takich rzeczy, które mają sprawić, aby uwierzyła, że jest nikim, niewiele może, nie ma nic do gadania, nie ma prawa do swoich planów i marzeń. To grożenie, stosowanie szantażu emocjonalnego, straszenie, wprawianie w rozpacz i załamanie, dołączanie do przemocy psychicznej agresji fizycznej.
Przemocą psychiczną jest również okazywanie niechęci i pogardy. Wyśmiewanie się i nieustanne żartowanie sobie z drugiej osoby. To również odrzucenie, świadome izolowanie się od kogoś, kto nas potrzebuje i zaniedbywanie go emocjonalnie.  A jak rozpoznać, że jesteś ofiarą przemocy psychicznej?
•   Kiedy jesteś odbiorcą jej złości, wrzasku, frustracji, gniewu, szału, niezrównoważenia.
•   Kiedy wymaga się od Ciebie, abyś zawsze się domyślił o co chodzi tej drugiej stronie, był wobec niej usłużny, na jej zawołanie, zawsze gotowy poświęcić jej swój czas i energię.
•   Kiedy nieustannie zastanawiasz się, czy twoje zachowanie będzie oczekiwane, odpowiednie, właściwe wobec drugiej strony.
•   Kiedy obmyślasz strategie, jak postąpić i co zrobić lub czego nie zrobić, aby nie doszło np. do wybuchu wściekłości.
•   Kiedy podporządkowujesz się wymogom, planom, oczekiwaniom i potrzebom innych, a swoje zakopujesz głęboko w sercu i nie możesz lub boisz się je ujawnić.
•   Kiedy boisz się kogoś, nawet, jeśli nie robi ci bezpośredniej krzywdy. Jest to szczególnie bolesne w sytuacji, gdy boisz się osoby, którą kochasz. W kontakcie z nią zaczyna bić ci mocniej serce, pocą ręce, czujesz uderzenie gorąca lub robi ci się zimno ze stresu, ściska w gardle, nie możesz wykrztusić słowa na swoją obronę.
Przemoc psychiczna jest wszechobecna w relacjach międzyludzkich. Występuję w rodzinie, w szkole, pracy, domu, kościele i każdym środowisku, gdzie są ludzie i tworzą się interakcje.
Jeśli odczuwasz jej dotkliwe skutki możesz szukać pomocy w Ogólnopolskim Pogotowiu dla Ofiar Przemocy w Rodzinie lub zadzwonić na Niebieską Linię. Działają również liczne fundacje i stowarzyszenia wspierające ofiary przemocy, np. Centrum Praw Kobiet w Warszawie czy Baba Lubuskie Stowarzyszenie na Rzecz Kobiet. Wskazana jest również pomoc psychologiczna i psychoterapeutyczna."
http://kobieta.wp.pl/msze-o-uzdrowienie-czy-naprawde-zdarzaja-sie-na-nich-cuda-6110477397989505a,"Msze o uzdrowienie – czy naprawdę zdarzają się na nich cuda? Ludzie reagują bardzo emocjonalnie - śpiewają, płaczą, a nawet omdlewają. Na czym polega msza o uzdrowienie, opowiadają Krzysztof Ołdakowski, jezuita oraz Katarzyna Olubińska, autorka książki ""Bóg w wielkim mieście"". Co różni mszę z modlitwą o uzdrowienie od zwykłego nabożeństwa? Przede wszystkim dwie rzeczy.  - Ja to nazywam ""stężeniem wiary"" - tłumaczy o. Krzysztof Ołdakowski. - Ludzie rzeczywiście się modlą, reagują, uczestniczą. Drugą rzeczą jest ""ciepła liturgia"" - wszyscy śpiewają, odpowiadają. Nie tylko podpierają ściany, tak jakby uczestniczyli w jakimś rytuale.   Ze względu na wyjątkową ""oprawę"" i emocjonalne zaangażowanie msze o uzdrowienie budzą ciekawość nawet u tych, których z Kościołem niewiele łączy.   - Te nabożeństwa obfitują w fajerwerki duchowe i to też przyciąga ludzi, nawet niewierzących - mówi Katarzyna Olubińska. - Kilka lat temu, będąc jeszcze daleko od Kościoła, poszłam pierwszy raz na taką mszę. Trochę z ciekawości, ale to, co wtedy przeżyłam, to był taki sygnał dla mnie: jednak coś więcej jest w tym Kościele, niż nam się wydaje. Skoro jest to taka moc, skoro ludzie płaczą. Nieraz dorośli mężczyźni płaczą. To są momenty niezwykle poruszające.   Na nabożeństwach odczytuje się tzw. świadectwa od osób, które opowiedziały, czego doznały.  - Bardzo często lekarz je weryfikuje - tłumaczy o. Krzysztof Ołdakowski. - Jeżeli ktoś doświadczył konkretnego uzdrowienia, np. z choroby nowotworowej, to trzeba to zweryfikować."
http://kobieta.wp.pl/nie-chce-widziec-twojego-nagiego-ciala-mowi-matka-do-innych-karmiacych-kobiet-6110465901319809a,"""Nie chcę widzieć twojego nagiego ciała"" - mówi matka do innych karmiących kobiet  „Wasza wagina też służy dziecku, ale nie pokazujecie jej na prawo i lewo"" - napisała Janie Porter na swoim blogu. Jak więc sobie radziła, kiedy sama musiała karmić dzieci publicznie? Podczas gdy większość kobiet walczy o prawo do swobodnego karmienia piersią w miejscach publicznych, w amerykańskiej blogosferze zabrała głos jedna, która postanowiła iść temu nurtowi pod prąd. Janie Porter na swojej stronie www.popsugar.com opublikowała emocjonalny głos sprzeciwu wobec feministycznego ruchu, który to karmienie piersią uważa za naturalne prawo kobiet. „No bo po co eksponować swoje nagie ciało? – pyta Janie – Czy tak trudno jest się zakryć?”  Janie podkreśla, że nie chce nikogo atakować. Po prostu nie rozumie, skąd potrzeba, żeby o ten akt karmienia walczyć. „To oczywiste, że obcy nie muszą chcieć oglądać twoich piersi. – zwraca się do każdej kobiety – Ale czy to cię obraża? Czy naprawdę musisz walczyć o to, żeby je pokazywać?” „Ok – kontynuuje – Rozumiem. Sama karmiłam piersią wszystkie moje dzieci. I wiem, że po 6 miesiącu życia faktycznie niespecjalnie podoba im się, kiedy podczas jedzenia mają na głowie kocyk. Wtedy karmienie staje się walką i to jest trudne” Ale dla Janie Porter to niewystarczający argument, żeby na to karmienie publiczne zezwolić. Bo zakryć naprawdę się da. „Karmiłam dzieci na środku modnych restauracji, na plaży, w gabinecie u lekarza, w bibliotece (…) Raz zdarzyło mi się nawet usiąść na kępce trawy, żeby dać dziecku jeść na samym środku ulicy. Ale za każdy razem bez problemu zdołałam użyć kocyka albo kawałka swojej bluzki” Janie zaręcza, że rozumie potrzebę normalizowania aktu karmienia piersią, ale odradza kobietom dramatyzowanie. „To może przecież doprowadzić do stygmatyzowania osób, które nie karmią”. A takie też istnieją.  „To, że nie chce widzieć waszych nagich piersi, czy nie chcę, żeby widział je mój mąż, nie oznacza, że seksualizuję piersi. To znaczy, że dla wielu osób w naszej kulturze są one elementem seksualnym – i to jest fakt (…) A to, czy jest do niego przytulone dziecko czy nie, nie zmienia faktu, że mamy do czynienia z nagością” Argumenty, że obnażone piersi karmiące dziecko to natura i służą dziecku, nie przekonują Janie. „Wasza wagina też służy dziecku, ale nie pokazujecie jej na prawo i lewo”. Jasne – przyznaje na koniec Janie – Może jestem ignorantką. Rozumiem, że każda mama jest inna. Ale nie hejtujcie mnie, jeśli mówię otwarcie, że nie chcę oglądać waszych nagich części ciała."
http://kobieta.wp.pl/mowia-o-niej-najstarsza-matka-na-swiecie-teraz-urzednicy-odebrali-jej-dzieci-6110148788274817a,"Mówią o niej: najstarsza matka na świecie. Teraz urzędnicy odebrali jej dzieci W lutym tego roku media na świecie rozpisywały się o 64-letniej Hiszpance z Buros, która została jedną z najstarszych matek na świecie. Dokładnie 16 lutego na świat przyszły jej zdrowe bliźnięta. Kobieta nie nacieszyła się jednak macierzyństwem. Opieka społeczna odebrała jej dzieci.  - Ich życie jest zagrożone – orzekli pracownicy socjalni, cytowani przez ""The Telegraph"". Siedmiotygodniowe maluchy odebrali matce i przewieźli do tymczasowego ośrodka opiekuńczego. Jak dowiedzieli się lokalni dziennikarze, wcześniej urzędnicy wyznaczyli warunki, na podstawie których Mauricia Ibanez mogła opiekować się swoimi dziećmi. 64-latka nie dawała sobie rady. Miała zatrudnić profesjonalnego opiekuna dla dzieci i stawiać się w ośrodku na kontrolne wizyty, ale nic takiego się nie wydarzyło. To już drugi raz, gdy kobiecie odebrano dzieci. Wcześniej do ośrodka trafiła jej pierwsza córka, którą urodziła, mając 58 lat. Urzędnicy sugerowali wtedy, że kobieta nie zajmuje się małą prawidłowo. Dziewczynka miała 3 lata, gdy musiała rozstać się z matką. Krewni zabrali dziecko do Kanady. Ale Mauricia nie zrezygnowała z macierzyństwa. W zeszłym roku wyjechała do Stanów, by poddać się zabiegowi zapłodnienia in vitro i jeszcze raz zajść w ciążę.  Bliźniaki urodziły się zdrowe, a sprawą szybko zainteresowały się media, i to na całym świecie. – Dzieci czują się dobrze, to prawdziwe okazy zdrowia – tłumaczyła jedna z hiszpańskich lekarek, która asystowała przy porodzie. Niedługo później do sieci trafił nagrany przez pracowników kliniki film z porodu. Nie trzeba było długo czekać na reakcje internautów. Jedni sugerowali, że przecież każda kobieta ma prawdo do urodzenia dziecka i metryka nie powinna grać tu roli, inni jednak wskazywali, że kobieta nie będzie w stanie wychować swoich dzieci.  Dlatego decyzja pracowników socjalnych zdziwiła niewiele osób.  - Lepiej wcześniej niż później. To było straszne, jak zrobili to za pierwszym razem, gdy odebrali jej córkę po trzech latach bycia razem. To dla wszystkich była wielka trauma. Teraz przynajmniej dzieci nie będą tego pamiętać – przyznaje w rozmowie z ""El Mundo"" jedna z przyjaciółek 64-latki.  Urzędnicy za pół roku mają zdecydować jeszcze, czy dzieci będą mogły wrócić do matki. Jednak wszystko wskazuje na to, że Mauricia będzie mogła widywać bliźnięta już tylko w ośrodku. Pytanie, czy rzeczywiście jest to słuszna decyzja?  Przypomnijmy, że to nie pierwsza taka historia. W ciągu ostatnich kilku tygodni w Hiszpanii matkami zostały trzy seniorki. W Polsce też głośno było o podobnej sprawie. Wtedy o prawo do opieki nad malcami walczyła Barbara Sienkiewicz, która urodziła w wieku 61 lat.     - Można chcieć coś w życiu bardzo osiągnąć, ale są bariery, bariery biologii, wszelkie bariery. Każdy w życiu ma jakąś barierę. Jest choroba, czyli moje ciało mogło nie zareagować na donoszenie. Ja dzieci donosiłam do 38. tygodnia ciąży. Urodziły się zdrowe i dostały 10 pkt. Panie, które odbierały mój poród, były zachwycone dziećmi. Myślałam, że tak mówią każdej mamie, ale potem jak chodziłam po korytarzu, zorientowałam się, że często bliźniaki nie rodzą się tak zdrowe, jak moje dzieci – powiedziała ""Super Expressowi""."
http://kobieta.wp.pl/zamiast-ojcami-sa-dla-swoich-synow-kumplami-to-powazny-blad-6110075993798273a,"Zamiast ojcami, są dla swoich synów kumplami. To poważny błąd Model ojcostwa mocno zmieniał się na przestrzeni wieków, a zwłaszcza ostatnich lat. Surowych, mało pobłażliwych ojców zastąpili dziś ci, którzy utrzymują ze swoimi dziećmi jedynie przyjacielskie stosunki. Ale czy to aby na pewno zmiana na lepsze? Uśmiechnięci i wyluzowani, ze swoimi dziećmi przybijają sobie ""piątki"", a czasami nawet każą im mówić do siebie na ""ty"". Nie stosują kar, a o występkach błyskawicznie zapominają. Dla swoich synów oraz córek są przede wszystkim kumplami, którzy zazwyczaj nie stosują umoralniających kazań. Stosowane przez nich metody wychowawcze oraz te, które służyły ich ojcom lub dziadkom dzieli wielka przepaść. Pas na szczęście odszedł już do lamusa. Czasami można odnieść jednak wrażenie, że wielu ojców popadło w drugą skrajność, zastępując wychowanie relacjami kumplowskimi. Takich wesołych tatusiów jest coraz więcej. Często w ten sposób starają się wynagrodzić swoim dzieciom ciągłą nieobecność w domu. Nie chcą być uznawani za tyranów, którzy pracują od rana do wieczora, a gdy pojawiają się już w domu, zabierają się za wychowanie, które w klasycznym wydaniu kojarzy im się ze strofowaniem czy karceniem. Zamiast tego wolą z dziatwą pokopać piłkę, obejrzeć film, podczas którego podjadają z dzieciakami niezdrowe jedzenie czy pograć na konsoli. Wielu z nich twierdzi, że takie podejście, gdy chodzi o kształtowanie postawy młodych ludzi - o ile w ogóle może tu być o takowym mowa - jest przez nich w pełni przemyślane. Nie brakuje jednak krytyków, którzy twierdzą, że to bardziej przejaw myślenia ""jakoś to będzie"", a to prowadzi donikąd.  Bycie kumplem dla swojego syna czy córki ma pewne plusy, a na pewno jest bardzo wygodne. W oczach latorośli jest się bowiem tym ""fajnym"", zwłaszcza gdy z drugiej strony matka dziecka stawia jakieś wymagania. Ale to wszystko do czasu. Eksperci nie mają bowiem wątpliwości, że taka postawa może wcześniej czy później się zemścić. Według nich, brak ojcowskiego autorytetu, staranie się być dobrym kolegą czy brak umiejętności wskazywania właściwych wzorców, mogą prowadzić do niepowodzeń w życiu dziecka. Takie jasne zasady, których należałoby przestrzegać oraz dyscyplina, szczególnie potrzebne są chłopcom. - W ciągu ostatnich 50 lat władza, którą mieli rodzice, została przekazana dzieciom, a cenę za to płacą chłopcy. Dzisiejsi ojcowie czasami zbyt mocno próbują być najlepszymi kolegami chłopców. A w związku z tym, że ci ostatni w sposób szczególny potrzebują solidnej dyscypliny, w przypadku jej braku stają się pod wieloma względami coraz bardziej ograniczeni - wyjaśnia Barnaby Lenon, pedagog i były dyrektor prestiżowej londyńskiej Harrow School, szkoły średniej dla chłopców, w której kształcili się: lord Byron, Winston Churchill czy Benedict Cumberbatch.  Zdaniem Lenona, który w Wielkiej Brytanii uchodzi za autorytet w dziedzinie szkolnictwa, to ojcowie-kumple ponoszą odpowiedzialność za to, że ich synowie nie wykorzystują swojego potencjału i poddają się po każdym najdrobniejszym niepowodzeniu. Kłopotów może być jednak znacznie więcej. Przez to, że rodzice, a szczególnie ojcowie, mylą swoje role, chłopcy mają problemy z nauką, popadają w kłopoty, są grubiańscy i brakuje im motywacji. Według niego, problemem jest to, iż wielu współczesnych ojców nie potrafi znaleźć złotego środka. Tymczasem chłopcy potrzebują ojcowskiej miłości w takim samym stopniu, co autorytetów, dyscypliny i tego, by ich nie zagłaskiwać. Trzeba im jasno określać granice i uruchamiać hamulec, kiedy zachodzi taka konieczność. Dziś jednak o tym się zapomina. Lenon prognozuje, że pod tym względem sytuacja będzie wyglądać coraz gorzej. Barnaby Lenon, który nie ukrywa swojego przywiązania do tradycyjnych wartości, uważa, że pierwszym krokiem w powrocie do normalności, mogłoby być przywrócenie w domach dyscypliny. W swojej nowej książce ""Much Promise"" podkreśla, że nie chodzi o żadne wymyślne rzeczy, ale o proste zasady - dyscyplinowanie dzieci, które są niegrzeczne; w przypadku młodszych dzieci ścisłe regulowanie godzin, w których chodzą one spać; czy w końcu jedzenie posiłków przy wyłączonym telewizorze. Sugeruje też, że młodsze dzieci powinny mieć ograniczony dostęp do urządzeń elektronicznych - komputerów, tabletów czy smartfonów. Jako specjalista od wychowywania młodzieży nie wierzy jednak, by pod tym względem doszło w najbliższym czasie do pozytywnych zmian i przywrócenia porządku. Uświadamia to sobie podczas rozmów z dzisiejszymi rodzicami, którzy wsłuchując się w jego wskazówki, najczęściej reagują zdziwieniem. Złe wzorce płyną też dziś ze środowisk gwiazd, celebrytów - ze świata popkultury. - Od Davida Beckhama i jego syna Brooklyna, którzy robią sobie wspólnie tatuaże niczym para kumpli w trakcie wieczoru kawalerskiego po ojców, których znam, a którzy wysyłają swoich czternastoletnich chłopców na imprezy, podczas których leje się wódka. Moje pokolenie wydaje nie czuć się zbyt komfortowo, gdy chodzi o bycie figurą ojca, który wie, co jest dobre, a co złe. Wolą tę, która jest najlepszym przyjacielem - podsumowuje Phil Robinson, felietonista ""The Daily Telegraph""."
http://kobieta.wp.pl/zofia-kossak-szczucka-antysemitka-ktora-w-czasie-okupacji-ratowala-zydow-6110070861707393a,"Zofia Kossak-Szczucka: antysemitka, która w czasie okupacji ratowała Żydów Życie skutecznie wyleczyło ją z przywiązania do rzeczy materialnych. Nosiła skromne, nie rzucające się w oczy suknie z niskim stanem lub przewiązane paskiem i buty na płaskich obcasach. Makijażu nie tolerowała, a ""pacykowanie się"" uważała za dowód lekkich obyczajów. Przed wojną była absolutną antysemitką, która straszyła swoich czytelników ""ekspansją Żydów"". Później zaangażowała się w ich ratowanie. Przed II wojną światową Zofia Kossak-Szczucka była, jak znaczna część polskiej inteligencji o przekonaniach narodowych, zdeklarowaną antysemitką. W 1936 roku na łamach tygodnika ""Prosto z Mostu"" napisała: ""Żydzi są dla nas istotnym i strasznym niebezpieczeństwem rosnącym z każdym dniem. Obsiedli nas jak jemioła próchniejące drzewo. (…) Zajęte są przez nich wszystkie dziedziny, wszystkie placówki. Stwarza się położenie niemożliwe do zniesienia. I społeczeństwo, choć tak na ogół bierne, czuje to"".  Po agresji Niemiec na Polskę, stworzyła ""Żegotę"" - jedyną w krajach podbitych przez III Rzeszę podziemną organizację, która niosła pomoc mordowanym przez Niemców Żydom. Sama też czynnie włączyła się w akcję pomocową, ratując zagrożone śmiercią żydowskie dzieci i dostarczając fałszywe dokumenty dla ich rodziców. To wszystko czyniła w kraju, w którym za pomoc prześladowanym Żydom groziła kara śmierci i to nie tylko bezpośredniemu sprawcy ""przestępstwa"", ale także całej jego rodzinie. Każda jej książka była bestsellerem
9 kwietnia 1968 roku zmarła Zofia Kossak-Szczucka. Była bratanicą Wojciecha Kossaka, słynnego malarza batalisty, wnuczką Juliusza Kossaka oraz stryjeczną siostrą Magdaleny Samozwaniec, Marii Pawlikowskiej-Jasnorzewskiej i malarza Jerzego Kossaka. Książki Zofii Kossak-Szczuckiej rozchodziły się przed 1939 rokiem w mgnieniu oka. Potoczysty, żywy język, zajmująca akcja czyniły z jej powieści historycznych ulubioną lekturę czytelników w każdym wieku. Do najbardziej poczytnych zaliczyć tu trzeba słynną trylogię poświęconą wyprawom krzyżowym i Ziemi Świętej: ""Krzyżowców"", ""Króla Trędowatego"" oraz ""Bez Oręża"". W swoich publikacjach Kossak-Szczucka dawała świadectwo głębokiego patriotyzmu i przywiązaniu do tradycji katolickich. Jej przedwojenna publicystyka, zwłaszcza ta z oenerowskiego ""Prosto z Mostu"" świadczyła jednak o głębokich antysemickich resentymentach. Pisarka niejednokrotnie wzywała do ""powstrzymania ekspansji Żydów"", ale ""bez uciekania się do bojkotu ekonomicznego i pogromów"". Pierwsza powiedziała o Holocauście
Czy 1 września 1939 roku przekreślił te poglądy? Nie, data agresji niemieckiej wzięła je w nawias. Pisarka zaangażowała się w ratowanie Żydów bez reszty, ale nie zmieniła swoich poglądów o ich negatywnej, jej zdaniem, roli społecznej w Polsce. Dlatego też w opublikowanym w sierpniu 1942 roku ""Proteście"", w którym jako pierwsza na świecie pisała o Holocauście, obok pełnych pasji zdań: ""Świat patrzy na tę zbrodnię, straszliwszą niż wszystko, co widziały dzieje – i milczy. (...) Ginący żydzi otoczeni są przez samych umywających ręce Piłatów. Tego milczenia dłużej tolerować nie można. (...) Jest ono nikczemne. Wobec zbrodni nie wolno pozostawać biernym. Kto milczy w obliczu mordu – staje się wspólnikiem mordercy. Kto nie potępia – ten przyzwala"", napisała także: ""Uczucia nasze względem Żydów nie uległy zmianie. Nie przestajemy uważać ich za politycznych, gospodarczych i ideowych wrogów Polski"". Być może wpływ na takie poglądy miały dramatyczne przeżycia z czasów bolszewickiego przewrotu, który przeżyła na dawnych polskich kresach i opisała w książce pt. ""Pożoga"". Sowieccy komisarze byli przecież często żydowskiego pochodzenia… Przykładna żona, matka i katoliczka
Te doświadczenia zahartowały ją na całe życie. Nauczyły ją także solidarności, gotowości do obrony słabszych. Rewolucja bolszewicka i upadający na jej oczach stary, romantyczny świat polskich dworów kresowych, wyleczyły ją skutecznie z przywiązania do rzeczy materialnych. Było to widać nawet w jej ubiorze. Nosiła skromne, nie rzucające się w oczy suknie z niskim stanem lub przewiązane paskiem i buty na płaskich obcasach. Ascetycznemu ubiorowi towarzyszyła minimalistyczna fryzura – włosy obcinała ""na pazia"" lub też wiązała w kok. Nie malowała się. Makijażu nie tolerowała także u innych kobiet. ""Pacykowanie się"" uważała za dowód lekkich obyczajów. Jej życie osobiste nie mogło stanowić żeru dla przedwojennej prasy brukowej (tzw. „czerwoniaków”). Przykładna żona, wzorowa matka, patriotka i głęboko wierząca katoliczka, to nie były tematy dla bulwarówek. Pod tym wszystkim kryło się jednak czułe na krzywdę innych serce, co pokazał tragiczny wojenny czas. Z Izraela dostała medal, z Polski kazano jej się wynosić
Za ratowanie Żydów zapłaciła uwięzieniem w obozie Auschwitz. Można powiedzieć, że los obszedł się z nią ""litościwie"". Uratowała życie, niemieccy oprawcy brutalnie ją ""tylko"" torturowali, wybijając między innymi wszystkie zęby. Męczarnie jej nie złamały, nie wydała gestapowcom żadnego ze współpracowników ""Żegoty"". Izraelski instytut Yad Vashem nagrodził po wojnie Zofię Kossak-Szczucką medalem ""Sprawiedliwy wśród Narodów Świata"".  W Polsce także o niej pamiętano. Ludowa władza postanowiła ja należycie ""uhonorować"". Wezwana przez Jakuba Bermana, komunistycznego nadzorcę bezpieki, pisarka usłyszała, że „albo wyjedzie za granicę, albo trafi do więzienia, jako człowiek londyńskiego rządu emigracyjnego”.    Wybrała emigrację. Polskę opuściła razem z mężem w 1945 roku. Przez dwanaście lat małżonkowie prowadzili fermę w Kornwalii. Gdy wrócili, w 1957 roku do Polski, razem z nimi wróciła też do ojczyzny zakazana przez lata twórczość Zofii Kossak-Szczuckiej. Pamięć o zmarłej w 1968 roku pisarce żyje nie tylko wśród czytelników. Pamiętają też o niej potomkowie uratowanych przez nią Żydów."
http://kobieta.wp.pl/trucicielki-i-ich-sposoby-na-niewiernych-i-niekochanych-mezow-6109763440895617a,"Trucicielki i ich sposoby na niewiernych i niekochanych mężów Najsławniejsze i najbardziej wpływowe były w epoce Odrodzenia. Szukały u nich pomocy zdradzane żony i te panie, które miały już dość niekochanych mężów, a ukojenia szukały w ramionach kochanków.  Trucicielki nie narzekały na biedę, ale koniec ich karier prawie zawsze był taki sam - śmierć z wyroku sądu. Za patronkę tej straszliwej profesji uznać trzeba Lokustę, która, choć pochodziła z prowincjonalnej Galii, była tak sławna, że o „pomoc” poprosiła ją sama Agrypina Młodsza, żona cesarza rzymskiego Klaudiusza. Cesarzowa dobrze wybrała, bo referencje trucicielki były naprawdę imponujące. Z jej usług korzystało wielu znanych i wpływowych polityków, którzy zlecali jej pozbycie się ich rywali. Wiedza Lokusty była także przydatna młodszym członkom rodzin patrycjuszowskich, nie mogącym się doczekać naturalnego zejścia z tego świata starszych i bogatych krewnych. Agrypina była zachwycona zdolnościami trucicielki. Przyrządzona przez nią potrawka z grzybów wyprawiła Klaudiusza na tamten świat. Na tronie cezarów zasiadł (jak się wkrótce okazało na zgubę matki) syn Agrypiny - Neron. Lokusta trafiła na krótko do więzienia, ale nowy władca szybko ją stamtąd wyciągnął. Trucizny kobiety skutecznie eliminowały z grona żywych wszystkich mogących mu zagrozić ludzi - na czele z synem otrutego cesarza Brytanikiem. Lokusta była tak bezczelna i pewna swoich wpływów, że otworzyła w Rzymie prywatną szkołę zielarstwa i toksykologii. Kwitnący interes działał aż do śmierci jej patrona. Nowy cesarz Galba skazał ją w 69 roku na śmierć. Nie wiadomo, czy Lokusta rzuciła przed zgonem klątwę na Rzym, ale faktem jest, że miasto, a za nim cała Italia, przez wieki było ulubionym miejscem działania najbardziej znanych trucicielek. Za jedną z najsławniejszych, być może nawet przewyższającą poprzedniczkę w liczbie ofiar  należy uznać Giulię Tofanę. Ta stracona na szubienicy na początku XVIII wieku (co do konkretnej daty jej śmierci są duże rozbieżności) Włoszka, wyprawiła na tamten świat przynajmniej 600 mężczyzn. Trucicielka opracowała recepturę tzw. „Manny św. Mikołaja” (zwanej także, od nazwiska swej wynalazczyni, „Wodą Tofany” - Aqua Tofana), pozbawionej zapachu i smaku śmiertelnej trucizny, dzięki której znudzone swymi mężami żony mogły ich wyeliminować z grona żywych. Na długo przed tym, jak Tofana wstąpiła na szafot, zawitała do Francji - za przyczyną Katarzyny Medycejskiej. Królowa wykorzystywała do swoich zbrodniczych eksperymentów żebraków, chorych i więźniów. Skuteczność trucizn monarchini sprawdzała, obserwując i analizując objawy pojawiające się u ofiar. Zobacz też: Dlaczego ludzie ufają znachorom?   O ile w średniowieczu trucicielki pozbywały się ludzi, stosując przede wszystkim arszenik, to receptury czasów późniejszych były bardziej wyrafinowane. Stracona w 1676 roku markiza de Brinvillers truła swoje ofiary, wśród których znalazło się także ponad dwa tysiące dzieci, dichlorkiem rtęci, arsenem, ołowiem i siarczkiem miedzi. W cztery lata po egzekucji markizy spalono żywcem Catherine Deshayes, która na zamówienie spadkobierców czekających na zgon bogatych krewnych, opracowała tzw. „proszek sukcesji”. W składzie tego proszku znajdowały się: arsen, tojad, belladonna i opium. Na przełomie wieku XVIII i XIX sławę zdobyła Margareta Zwanziger, która otruła w Niemczech przynajmniej 22 ludzi. Nieco mniej ofiar miała na koncie, równie słynna Mary Ann Cotton, zwana „czarną wdową”, która w wiktoriańskiej Wielkiej Brytanii pomogła przenieść się do lepszego świata (niezawodny arszenik!) 21 osobom. Gwałtowny rozwój medycyny w wieku XIX (powstały wówczas metody pozwalające na wykrywanie arsenu, alkaloidów i trucizn metalicznych) ograniczył znacznie tę metodę zabójstw. Ograniczył, ale przecież nie wyeliminował całkowicie. Po I wojnie światowej głośno było o węgierskiej miejscowości Nagyrev. Julia Fazekas (z zawodu akuszerka) i Zsuzsanna Olah, opracowały metodę odzyskiwania arszeniku z lepu na muchy. Przedsiębiorcze kobiety sprzedawały preparat kobietom, którym znudzili się mężowie, kochankowie, a nawet własne dzieci. Przez piętnaście lat klientki zbrodniczej pary otruły 300 mieszkańców Nagyrev. Gdy sprawa się wyszła na jaw, osiem morderczyń powieszono, a siedem skazano na dożywocie. Do najsłynniejszych trucielek naszych czasów można zaliczyć Dorotheę Puente. Ta prowadząca w Sacramento (Kalifornia) pensjonat dla starszych osób kobieta uśmierciła dziewięciu swoich podopiecznych. Skazana na dożywocie, rozstała się z tym światem w 2011 roku. Mniej szczęścia miała pielęgniarka środowiskowa Velma Barfield, która za otrucie arszenikiem czterech osób, została w 1984 roku skazana na karę śmierci. Wyrok wykonano 2 listopada w tym samym roku, w więzieniu w Raleigh (Północna Karolina). Morderczyni wstrzyknięto śmiertelną truciznę."
http://kobieta.wp.pl/hit-sieci-scarlett-johansson-sparodiowala-ivanke-trump-6100597442802817a,"Hit sieci: Scarlett Johansson sparodiowała Ivankę Trump „Piękna, lojalna i… współwinna”. Prześmiewcza reklama perfum, w której Scarlett Johanson gra Ivankę Trump, robi furorę w sieci. ""Saturday Night Live"" to program amerykańskiej stacji telewizjnej NBC, w którym parodiowane są osoby ze świata polityki. Hitem stały się skecze z udziałem Aleca Baldwina jako Donalda Trumpa czy Mellisy McCarthy naśladującej rzecznika Białego Domu, Seana Spicera. Tym razem na celowniku komików znalazła się Ivanka Trump, która została bohaterką specjalnie wyreżyserowanej na potrzeby programu reklamy perfum o wdzięcznej nazwie „Współwinna”. „Wszyscy mężczyźni znają jej imię, wszystkie kobiety znają jej twarz. Kiedy wchodzi do pokoju, wszystkie spojrzenia biegną w jej kierunku. To Ivanka. Taka kobieta zasługuje na własne perfumy. Piękna, potężna i… „Współwinna”. To kobieta, która wie, czego chce, i wie, co robi. „Współwinna”. Nie staje w blasku fleszy, ale i tak ją widzimy, oj, widzimy. „Współwinna”. Feministka, adwokatka, wzór dla kobiet, tylko… których? Oglądając „Titanica”, utożsamia się z Rose. Przykro mi, dziewczyno, ale jesteś Billym Zane’m. „Współwinna” - zapach dla kobiety, która mogłaby to wszystko zatrzymać. Ale tego nie zrobi. Dostępne również jako woda kolońska dla Jareda” – tak w wolnym tłumaczeniu brzmi reklama nieistniejącego zapachu, która robi furorę w internecie.  Jared Kuschner, mąż Ivanki, od stycznia 2017 roku pełni funkcję doradcy prezydenta. Ivanka, by ułatwić mężowi pełnienie obowiązków i przeprowadzić się do Waszyngtonu, zrezygnowała z prowadzenia własnej marki odzieżowej, a nawet wystąpiła z Trump Organization, w której udzielała się przez całą kampanię prezydencką. Nie oznacza to jednak, że schowała się w domu. Wręcz przeciwnie, prowadzi nieoficjalne i jednoosbowe biuro PR prezydenta, dbając o jego wizerunek w mediach społecznościowych. Promuje również swoją książkę „Women who work”, która ma być jednym z dowodów na to, że córka prezydenta angażuje się w działania na rzecz kobiet. Konsekwentnie twierdzi również, że jest feministką, jednak wielu ekspertów nazywa jej działania „feminizmem merkantylnym” (lub jeszcze ostrzej - „fejkowym feminizmem""), czyli takim, który ma się po prostu opłacać, ocieplać wizerunek konserwatysty Donalda Trumpa, i zjednywać sceptycznych wyborców, a zwłaszcza wyborczynie. - Podczas gdy miliony amerykańskich kobiet wychodzą na ulicę, aby wyrazić swój sprzeciw wobec polityki Trumpa, Ivanka odwala kawał dobrej roboty, który ma zamaskować fakt, że prezydent USA to zwykły seksista - napisała ostatnio publicystka i kolumnistka „The Guardian”, Jessica Valenti. Z tego samego założenia wyszli scenarzyści spotu „Współwinna” i ośmieszyli działania Ivanki. Bolesne musi być zwłaszcza porównanie postawy córki prezydenta do postawy „Cala” Hockleya z Titanica. Narzeczony Rose gardził biedniejszymi od siebie i powtarzał „To my jesteśmy arystokracją”.  Scarlett Johanson, która kilka razy wzięła już udział w skeczach ""SNL"", nie kryje swojej antypatii wobec obecnego prezydenta, co wielokrotnie podkreślała w oublicznych wystąpieniach. Czy tym razem narazi się na krytykę z jego strony? Pamiętajmy, że Donald Trump nie zachowuje zimnej krwi, gdy w grę wchodzi atak na jego córkę i potrafi bronić jej jak lew.  A jakie jest wasze zdanie na temat Ivanki Trump? Uważacie, że jej solidaryzowanie się z kobietami jest szczere?"
http://kobieta.wp.pl/ivanka-trump-oderwana-od-rzeczywistosci-po-tych-slowach-zawrzalo-6109847071233665a,"Ivanka Trump oderwana od rzeczywistości? Po tych słowach zawrzało  Córka prezydenta łatwo nie ma. Media każdego dnia śledzą jej poczynania, miliony osób obserwują ją w mediach społecznościowych. Łatwo się domyślić, że kiedy Ivanka udzieliła pierwszego od miesięcy wywiadu, jej słowa odbiły się głośnym echem w całych Stanach.  Na wydarzeniu Women in the World Summit Scarlett Johansson przyznała, że nie kryje rozczarowania Ivanką Trump. Aktorce nie spodobał się wywiad córki Donalda Trumpa, w którym to próbowała przekazać, że stara się dobrze sprawować swój urząd. Żeby nie być gołosłownym, przytaczamy fragmenty ze słynnego już wywiadu Ivanki: ""Jeśli być współwinną ma oznaczać, że chcę być siłą dla wspólnego dobra, to tak, jestem współwinna. Nie jestem w stanie powiedzieć, czy moi krytycy, gdyby znaleźli się w tak unikalnej, bezprecedensowej roli, postąpiliby inaczej"", ""Jest mnóstwo sposobów, by twój głos był usłyszany w społeczeństwie. Czasem trzeba iść na protest, czasem do telewizji i publicznie się wypowiedzieć. A czasem trzeba być mniej bezpośrednim. Kiedy nie zgadzam się z ojcem, on to wie"". Jednak największe oburzenie wzbudziło jej wyznanie, że choć chce walczyć o prawa kobiet w Ameryce, to będzie robić to po cichu.  - Muszę powiedzieć, że to naprawdę było zaskakujące, dziwne. Myślę, że nie można mieć wszystkiego – stwierdziła Scarlett Johansson. - Jeśli zaczynasz pracę jako rzecznik interesu publicznego, to musisz działać publicznie, prawda? A ona powiedziała coś, co szczególnie mnie rozczarowało, a mianowicie, że największe oddziaływanie czy zmiana, jakiej by dokonała, odbyłaby się za zamkniętymi drzwiami. Nikt by nie wiedział, że to ona za nią stoi. Pomyślałam sobie: ""Cóż, to inspirujące"". Jak bardzo staroświecka jest idea, że za każdym wielki mężczyzną stoi wybitna kobieta? A co z byciem przed tą osobą, obok niej albo działaniem na własną rękę? – dodała. Aktorka przyznała, że wcześniej spotkała się kilka razy z Ivanką, mają wspólnych znajomych, wychowywały się w tym samym mieście. – Jest bardzo elokwentna, mądra, inteligentna i ujmująca. Ten wywiad zbił mnie z tropu - powiedziała. Podczas tego samego wydarzenia Johansson dostała pytanie, czy nie chciałaby kandydować. – Nie wiem. Zawsze interesowałam się lokalną polityką. Myślę, że właśnie tam dokonuje się najskuteczniejszych zmian dla swojej społeczności – przyznała z rozbawieniem aktorka. – Nigdy niczego nie wykluczam, ale na ten moment w moim życiu naprawdę dużo się dzieje. Myślę, że z bardzo małą córką i rzeczami związanymi z karierą, które nadal chciałabym zrobić, nie potrafię sobie wyobrazić takiej możliwości jeszcze przez długi czas.  Przypomnijmy, to nie pierwszy raz, kiedy Johansson punktuje zachowanie Ivanki. Wcześniej wzięła udział w parodii reklamy perfum, w której to grała właśnie córkę prezydenta. Prześmiewczy spot, przygotowany przez twórców ""Saturday Night Live"", był hitem sieci, o czym pisaliśmy w marcu tego roku.  Scarlett nie kryje swojej antypatii wobec obecnego prezydenta, co wielokrotnie podkreślała w publicznych wystąpieniach. Czy i tym razem narazi się na krytykę z jego strony? Pamiętajmy, że Donald Trump nie zachowuje zimnej krwi, gdy w grę wchodzi atak na jego córkę i potrafi bronić jej jak lew."
http://kobieta.wp.pl/martha-place-pierwsza-kobieta-ktora-zginela-na-krzesle-elektrycznym-6109778555996289a,"Martha Place – pierwsza kobieta, która zginęła na krześle elektrycznym Z XIX-wiecznej fotografii patrzy na nas szczupła i zacięta twarz. Kobieta ma wąskie, zaciśnięte usta, długi, ostro zakończony nos, przenikliwe oczy i mocno zarysowany podbródek. Tak, Martha Place była z pewnością zdecydowaną osobą. I zdolną do wszystkiego – także, jak się okazało, do największych zbrodni. Nowojorski sąd skazał ją w 1899 roku na karę śmierci za zamordowanie siedemnastoletniej pasierbicy i nieskuteczną próbę zamordowania męża. Zbrodnia była tak wstrząsająca i tak zbulwersowała konserwatywną amerykańską społeczność, że ówczesny gubernator stanu Nowy Jork Theodore Roosevelt (w latach 1901-1909 był prezydentem USA) nie skorzystał z prawa łaski wobec morderczyni. 8 kwietnia 1899 roku Martha M. Place została stracona na krześle elektrycznym w słynnym amerykańskim więzieniu Sing Sing. Place była pierwszą kobietą w Stanach Zjednoczonych, która stała się ofiarą ""old smokey"" (tak ze względu na swąd palonego ciała i dym unoszący się nad  skazańcem określano przed laty krzesło elektryczne). Wyrok wykonał kat Edwin Davis, który wcześniej, w 1890 roku, wyprawił na tamten świat Williama Kemmlera – pierwszego skazańca, który zginął na krześle elektrycznym. ""Elektryk stanowy"", jak dziennikarze nazywali Davisa, był nie tylko katem, ale i wynalazcą. Po latach praktyki opatentował nawet ""old smokey"" własnej konstrukcji. Rok wcześniej Martha zaatakowała toporem swojego męża Williama, który wrócił do domu po pracy. Mężczyźnie udało się uciec i zawiadomić policję. Gdy powrócił do mieszkania z funkcjonariuszami, zastał niedawną agresorkę bliską śmierci. Martha włożyła głowę do kuchenki  i odkręciła gaz. Powód desperackiego czynu ujawnił się wkrótce. Na pierwszym piętrze domu, w jednej z sypialni, funkcjonariusze i zrozpaczony ojciec znaleźli ciało 17-letniej Idy Place, córki Williama z pierwszego małżeństwa. Młoda dziewczyna została uduszona, a jej twarz zmasakrowano kwasem solnym. Marthę odratowano w nowojorskim szpitalu. Niemal wprost z łóżka trafiła przed sąd. Szła w zaparte. Przez cały czas nie przyznawała się do zamordowania pasierbicy. Ataku na męża nie mogła jednak negować. Uznano ją za winną popełnienia obu czynów, nie znajdując żadnych okoliczności łagodzących. Sędzia nie wziął pod uwagę zeznań brata kobiety, który bronił siostry, twierdząc, że mając 23 lata uległa ona ciężkiemu wypadkowi. Kobieta spadła wówczas z sań i doznała rozległych obrażeń głowy. Według krewnego wypadek uczynił ją ""psychicznie niestabilną"". Sędzia puścił mimo uszu argumenty sugerujące niepoczytalność kobiety, koncentrując się na zeznaniach niedoszłej ofiary Marthy – Williama Place’a. Mężczyzna twierdził, że kobieta była bardzo zazdrosna o jego córkę i że kilkakrotnie groziła jej śmiercią. Zeznania mężczyzny potwierdziła nowojorska policja, którą, jeszcze przed tragedią, poinformował o groźbach zwyrodniałej małżonki. To wystarczyło do wydania skazującego wyroku. Po jego odczytaniu jeden z obecnych na rozprawie dziennikarzy zanotował: ""W twarzy Marthy Place jest coś, co przypomina mi szczura. Wrażenie to potęgują jej zimne, niewzruszone oczy"". Po odrzuceniu prośby o łaskę przez gubernatora Roosevelta, nadszedł kres życia morderczyni. Rankiem 8 kwietnia 1899 roku przez jej ciało przeszedł prąd o napięciu 2000 woltów. Ciało zabójczyni spoczęło na cmentarzu w East Milstone (New Jersey), rodzinnym mieście Marthy. Za jej trumną nie szedł żaden duchowny."
http://kobieta.wp.pl/kulisy-pracy-modelki-to-nie-zawsze-ciezka-harowka-6110104015492737a,"Kulisy pracy modelki. To nie zawsze ciężka harówka Dzień z życia modelki? Najważniejsze są castingi. Tym razem w programie ""Być jak modelka"" podglądamy pracę Darii Zhaliny, jednej z finalistek 6. edycji ""Top Model"". Mówią o niej ""rosyjski Kopciuszek"". Daria Zhalina zanim zaczęła karierę modelki, studiowała stosunki międzynarodowe i handel zagraniczny w Warszawie. Pochodzi z Rosji, tam też została cała jej rodzina. Teraz Zhalina podbija branżę modową. Jak wygląda jej praca? Więcej w programie ""Być jak modelka"" w niedzielę o 18 w Telewizji WP. Włącz Telewizję WP! Jesteśmy dostępni w sieciach telewizji naziemnej i kablowych. UPC: kanał 158 lub 116. VECTRA: kanał 194. TOYA: kanał 17. NETIA: kanał 29. INEA: kanał 28. Platforma nc+: kanał 170"
http://kobieta.wp.pl/zielony-koktajl-ktory-spali-tluszcz-z-brzucha-6048935159784065a,"Zielony koktajl, który spali tłuszcz z brzucha Wystarczą cztery składniki, aby zbliżyć się do wymarzonej figury i pozbyć fałdek z okolic brzucha. Przepis jest naprawdę prosty. Koktajl działa jednak pod pewnymi warunkami. Fałdki na brzuchu i nadmiar tłuszczu w tej partii ciała to zmory wielu współczesnych kobiet. Co więcej, ten rodzaj tłuszczu jest bardzo szkodliwy dla naszego zdrowia i może prowadzić do najczęstszych chorób cywilizacyjnych. Nadmiar tkanki tłuszczowej w okolicach brzucha przyczynia się do rozwoju nadciśnienia, chorób serca, problemów metaboliczny, astmy, Alzheimera, miażdżycy. Może też obniżyć płodność i zaburzać pracę organów rozrodczych.  Mimo regularnych ćwiczeń i racjonalnego odżywiania, czyli działań zalecanych przez dietetyków i trenerów personalnych, często nadal borykamy się z nieapetycznymi fałdkami. W walce o idealną figurę pomóc nam może jeden z pożywnych i wartościowych zielonych koktajli. Wystarczą trzy składnik (szpinak, imbir oraz woda. W czym tkwi jego sekret? To potężna dawka witaminy C, która przyśpiesza spalanie tłuszczu brzusznego. Składnik ten bierze również udział w produkcji karnityny, czyli związku, który organizm wykorzystuje do zamiany związków tłuszczowych w energię. Dlatego napój ten, spożywany regularnie, dosłownie topi zbędny tłuszcz. 
Koktajl ten należy spożywać na czczo, pół godziny przed posiłkiem. Skutecznie przyśpieszy metabolizm i doda energii. W połączeniu z aktywnością fizyczną i zdrowymi posiłkami sprawi, ze po miesiącu zauważymy znacznie mniejszy obwód pasa. Składniki: 2 garście świeżego szpinaku, sok z 1 średniej cytryny (najlepiej ekologicznej), kawałek świeżego imbiru, pół szklanki wody.
Przygotowanie: imbir obrać i ugotować w wodzie przez 10-15 minut. Szpinak zblendować z sokiem z cytryny, a następnie zblendować z wodą i korzeniem imbiru.  Zobacz także: Dlaczego warto pieć herbatę?  Domowy niezbędnik:"
http://kobieta.wp.pl/dlugonoga-zydowka-idealem-kobiecosci-6110514206086785a,"Długonoga żydówka ideałem kobiecości!  Gdybyśmy miały określić, jak wygląda nasz ideał mężczyzny, prawdopodobnie uzyskałybyśmy setki różnych obrazów. Mężczyźni są jednak bardziej jednogłośni i w ankiecie internetowej dokładnie podali, jak wygląda perfekcyjna kobieta. Czy któraś z nas może się z tym równać?  Żydowskie korzenie i 180 centymetrów wzrostu. To cechy kobiety idealnej, którą opisywali ankietowani przez portal WhatsYourPrice. Co jeszcze składa się na perfekcję i jakie kobiety mają największe powodzenie wśród mężczyzn? Sprawdzamy!  WhatsYourPrice to amerykański portal randkowy zrzeszający miliony użytkowników. Ich dewizą jest dobór odpowiedniego partnera nie tylko pod względem wyglądu i charakteru, ale także pod kątem ekonomicznym. Według ich polityki to mężczyźni mają walczyć o względy kobiet swoich marzeń. Jednak zanim zaczną rywalizować, portal poprosił ich o określenie, kim tak naprawdę jest ten niedościgniony ideał.    Administratorzy strony przygotowali ankietę, w której udział wzięło ponad 170 tys. mężczyzn. Ich odpowiedzi dały nam obraz kobiety, która przez wielu przedstawicieli płci przeciwnej może być uznawana za chodzącą perfekcję. Co się na nią składa?  Zacznijmy od wyglądu. Zdaniem ankietowanych najbardziej pożądanymi cechami fizycznymi są brązowe oczy, podobne do oczu Seleny Gomez, szczupła sylwetka o wymiarach 91-66-91 i wysoki wzrost. Pytani o idealną wysokość partnerki, mężczyźni najczęściej wskazywali 180 centymetrów wzrostu. Obalony został również stereotyp dotyczący włosów. Okazuje się bowiem, że ankietowani zdecydowanie wolą brunetki! Za najpiękniejsze włosy uznali fryzurę Mili Kunis, uznawanej za jedną z najseksowniejszych kobiet świata.   Oczywiście ankieta nie mogła pominąć również cech charakteru, które powinna wykazywać kobieta idealna. Na pierwszym miejscu przepytywani mężczyźni stawiają wyższe wykształcenie, brak nałogów i bezdzietność. Ogromną wagę przywiązywali do pochodzenia. Idealne są ich zdaniem korzenie żydowskie.    W ankiecie poruszona została również kwestia tego, ile mężczyźni są w stanie wydać na randkę ze swoją wymarzoną wybranką, spełniającą wszystkie ich oczekiwania. Większość z nich poświęciłaby ok. 135 dolarów, czyli 535 złotych.  Wydaje nam się jednak, że poszukiwanie kobiety, która spełniałaby wszystkie z wyżej wymienionych kryteriów, to syzyfowa praca. Zwłaszcza, że znając naszą zmienność, ideał już jutro będzie wyglądał zupełnie inaczej."
http://kobieta.wp.pl/mario-testino-fotografuje-zwyczajne-kobiety-kolejna-odslona-kampanii-prawdziwepiekno-6110532460918913a,"Mario Testino fotografuje ""zwyczajne kobiety"". Kolejna odsłona kampanii #prawdziwepiękno Mówisz: Mario Testino, myślisz: ""Vogue"", Gisele, Gigi, Kendall. Peruwiańczyk od lat fotografuje najpiękniejsze kobiety świata. Tym razem nie jest inaczej. Ale zamiast supermodelek i celebrytek, przed obiektywem Testino stanęły 32 kobiety z całego świata, w wieku od 11 do 70 lat. Bez retuszu, bez wyszukanych stylizacji są twarzami kolejnej odsłony kampanii #prawdziwepiękno. Lata świetlne temu, czyli w 2004 roku wystartowała kampania Prawdziwe Piękno (wówczas jeszcze bez hasztagów, bo Facebook dopiero raczkował, a Instagram miał powstać dopiero za 6 lat) organizowana przez Dove. Na billboardach i w spotach telewizyjnych pojawiły się ""zwykłe kobiety"", które w bieliźnie dumnie prezentowały ciała, jakie każda z nas doskonale zna, a które wówczas absolutnie nie miały swojej reprezentacji ani w mediach, ani na wybiegach. Kobiety z pełnymi biodrami, sporymi pośladkami, zupełnie blade, piegowate, z rozstępami i cellulitem, albo o idealnie płaskich klatkach piersiowych były medialnym ewenementem. I wzbudziły ogromny zachwyt. Dove w końcu zrobiło reklamę, która zamiast idealnych modelek pokazywała kobiety, które są klientkami marki.
Społeczna misja producenta kosmetyków przez lata ewoluowała. Ale nadrzędne hasło: prawdziwe piękno, pozostało. Pod tym szyldem Dove zachęcało matki do rozmów z córkami o tym, czym jest piękno. Przekonywało kobiety, by były dla siebie bardziej wyrozumiałe i kochały swoje ciało. Teraz przyszła pora na akcję prawdziwie globalną. 
Marka wybrała 32 kobiety z całego świata, w najróżniejszym wieku i zaprosiła je na wyjątkową sesję zdjęciową. Swoim portretem wykonanym przez Mario Testino może pochwalić się Marisa, analityczka finansowa z Iranu, Alice studentka medycyny z Francji czy Maromi  pracująca w domu mama z Japonii. Oprócz tej trójki na zdjęciach znalazły się kobiety najróżniejszych narodowości, w przeróżnym wieku i o różnych typach urody. Choć zdjęcia nie są retuszowane, mają w sobie to niezwykłe światło i subtelny urok, jaki znamy z rozkładówek ""Vogue"". A przecież mówimy o kampanii popularnej, mass-marketowej marki, której daleko do świata haute couture i przepychu, z jakim kojarzony jest Testino. Co więc skłoniło go do tej niezwykłej współpracy? - Podoba mi się fakt, że marka postanowiła wydać pieniądze na coś innego, niż zwykłą reklamę. Nie chodzi o to, żeby sprzedać kolejne mydło czy krem, tylko o to, aby dać kobietom siłę, zmienić rzeczywistość. Zwłaszcza w dzisiejszych czasach, gdy wykluczenie staje się powszechnym problemem – tłumaczy Testino. – A ta marka pracuje nad byciem inkluzywną. Gdy retuszujesz zdjęcie tak, by wyglądało perfekcyjnie, wkluczasz ogromną liczbę osób, które nigdy nie osiągną tego ideału. Gdy pozwalasz rzeczom być takimi, jakie są, sprawiasz, że ludzie zaczynają wierzyć, że są piękni, tacy jacy są. A smutna prawda jest taka, że gdy nie uważasz, że jesteś piękny, znajduje to odzwierciedlenie we wszystkich aspektach życia: niepewność w pracy, w związku, w kontaktach z dziećmi – przekonuje fotograf w rozmowie z amerykańskim ""Vogue"". 
Co ważne, do tej pory Dove ograniczało się do lokalnych kampanii i zatrudniania lokalnych ""modelek"". Akcja robiona wspólnie z Testino ma globalny zasięg. Te same klipy i fotografie pojawią się na całym  świecie dodatkowo pokazując, jak różne i piękne są kobiety. Trzeba pamiętać, że Dove nie jest jedyną marką, która w swojej promocji stawia na naturalność. Już w ubiegłym roku Aerie, producent bielizny, zrezygnował z retuszowania swoich reklam i ku naszej uciesze publikuje zdjęcia pięknych dziewczyn wraz z ich cellulitem, rozstępami i pozornymi ""niedoskonałościami"". Do ruchu dołączył też Target - amerykański gigant wprowadził na rynek linię kostiumów kąpielowych reklamowanych przez modelki plus-size i internetowe influencerki. Twarzą kampanii jest Denise Bidot, blogerka i modelka, która z uśmiechem na ustach eksponuje swoje pociążowe rozstępy.
Aby przekonać się, że coś jest na rzeczy wystarczy zajrzeć na Instagram. Hasztag #nomakeup to kolekcja 13,6 miliona zdjęć! Wśród nich znajdziemy też fotki celebrytek. Demi Lovato, Gwyneth Paltrow czy Drew Barrymore chętnie publikują swoje zdjecia bez grama makijażu. A część z nich idzie dalej i prosi, aby nie retuszować okładek, na których się znalazły. Bez retuszu na okładce ""InStyle"" pozowała Amy Schumer, Alicia Keys czy Lena Dunham. I co ważne, za każdym razem gwiazdy zbierały bardzo pozytywne komentarze i gratulacje. 
Jeśli dodać do tego rosnącą popularność modelek plus-size, ich coraz częstszą obecność na wybiegach i w sesjach możemy spokojnie powiedzieć, że rygorystyczny kanon piękna w końcu się zmienia!"
http://kobieta.wp.pl/rewolucja-w-calvin-klein-czyli-po-co-marce-nowe-logo-6089383967659137a,"Rewolucja w Calvin Klein, czyli po co marce nowe logo? Większość z nas zna doskonale to logo. Calvin Klein to jedna z tych marek, której sukces w dużej mierze bazuje na popularności znaku towarowego. Chętnie kupujemy ""calviny"", a bieliznę z logo na gumie z dumą prezentujemy w wielu okolicznościach. W tym szaleństwie ""calvinowskiej logomanii"" prosto z Nowego Jorku przychodzi do nas informacja o tym, że Calvin Klein zmienia logo. Czy ta decyzja może mieć wpływ na nasze szafy i czy możemy zarobić na ubraniach i dodatkach ze starą metką?  Calvin Klein to jedna z najbardziej rozpoznawalnych na świecie amerykańskich marek modowych. Założona w 1968 roku przez Calvina Kleina miała być pochwałą wielkomiejskiego życia - szybkiego, bezkompromisowego, wygodnego. W ciągu kilku dekad stała się legendą, ale jej właściciele uznali, że ta legenda wymaga małej metamorfozy. 
Gdy w ubiegłym roku do zespołu CK w roli dyrektora artystycznego dołączył Raf Simons (po hucznym odejściu z domu mody Christian Dior), było jasne, że właśnie rozpoczyna się prawdziwa rewolucja. Po miesiącach oczekiwania światło dzienne ujrzała wreszcie nowa kampania zrealizowana w ścisłej współpracy z Rafem Simonsem. Kilka zdjęć zrealizowanych w przestrzeniach galerii w niczym nie przypomina dotychczasowych reklam Calvina Kleina - ociekających seksem, brytalnych, kontrowersyjnych. Jakby tego było mało na zdjęciach reklamowych pojawia się nowe logo. Wielka rewolucja trwa więc w najlepsze, a jej zwieńczeniem jest pokaz mody w ramach NYFW.
Nowe logo to symbol wielkiej przemiany, która właśnie odbywa się w niespełna 50-letnim domu mody. Czy kilka czarnych liter może wywołać prawdziwą burzę? Oczywiście. Zmiana logo w świecie wszechobecnej logomanii to prawdziwa rewolucja! Po co marce taka metamorfoza? Co zrobią teraz wszyscy ci, którzy kupowali bieliznę i jeansy CK tylko ze względu na charakterystyczny znaczek i dlaczego to, co stare może stać się jeszcze atrakcyjniejsze?  Na te pytania odpowiada Kaja Dobrzańska - dyrektor artystyczna POP UP GRUPA i specjalistka od brandingu.  Aleksandra Nagel: Po co tak naprawdę Calvin Klein zmienia logo? 
Kaja Dobrzańska: Logo jest zawsze echem zmian, które następują wewnątrz marki. Wynikają z jej strategii biznesowej i nowej wizji. Podobnie było w przypadku, kiedy stery nad hiszpańskim domem mody Loewe objął J.W. Anderson, czy Heidi Slimane, który przeprowadził rebranding Saint Laurent. Nowe logo jest brzydsze niż poprzednie? Jak je oceniasz?
Jest na pewno bardziej zdecydowane i ostre. Litery są bardziej zwarte, a małe zastąpiły kapitaliki.Mamy więc nowe logo, nowego dyrektora kreatywnego – Rafa Simonsa i nową kampanię reklamową, która właśnie ujrzała światło dzienne. Ona również wygląda jakoś inaczej…  
To efekt współpracy ze studiem M/M Paris. W kampanii osadzono ikoniczne produkty marki w galeryjnych przestrzeniach ze sztuką współczesną. Jakby nowy dyrektor kreatywny chciał powiedzieć, że produkty marki wpisują się w mapę mody tak, jak te dzieła w świat sztuki. Widzimy na nich m. in. Prace Andy’ego Warhola, Sterlinga Ruby’ego, Richarda Prince’a i Dana Flavina, czyli odniesienie do popkultury.  Z galerii wróćmy jednak do rzeczywistości. Co stanie się z tymi wszystkimi bokserkami, slipkami, biustonoszami i jeansami ze starym logiem Calvina Kleina, które mamy w swoich szafach? Czy zmiana logo może być trudnym momentem dla tych, którzy dotychczasowy produkt kupowali ze względu właśnie na logo CK? 
Jeden ze scenariuszy wydarzeń jest taki, że te produkty staną się jeszcze bardziej pożądane. Są już częścią historii marki, co automatycznie podnosi ich wartość. Dobrze wiemy, że w modzie to czas nadaje wartości przedmiotom. Na przykład w kontekście zmian jakie zaszły w Saint Laurent, torebki ze słynnym monogramem nie zniknęły, ewoluują i osiągają kolejne miana “it bags”. Czy to standard, że ubrania i dodatki ze starymi logami rzeczywiście stają się cenne, poszukiwane przez kolekcjonerów itp.? 
Moim zdaniem tak. Spójrzmy chociażby na dom mody Chanel. Największym zagrożeniem dla tej marki jest ich własny outlet, gdzie produkty tworzone przed laty mają coraz większość wartość definiowaną przez czas.  Jeśli mówimy o spektakularnych metamorfozach w świecie logotypów, to rzeczywiście warto wspomnieć o marce YSL, która po przyjściu Hediego Slimane’a wyrzuciła z kultowego logo słowo „Ives”. Jak oceniasz tamtą decyzję z perspektywy czasu?
Odważne zmiany zawsze budzą żywe reakcje. Saint Laurent otrzymał nagrodę od magazynu Wallpaper za najlepszy rebranding. Choć na początku głośno dyskutowany, był świadomą decyzją, która wykiełkowała w strukturach marki. Zaproponowany kierunek jest zwrotem do dziedzictwa marki i hołdem złożonym projektantowi. W rozmowie z WWD nawet biznesowy partner Yves’a - Pierre Bergé pobłogosławił tę zmianę. Czy taka może nieść ryzyko? Czy istnieje groźba, że od marki odwrócą się ci, którzy kochali dotychczasowy design? Klienci bardzo często przyzwyczajają się do logo itp. 
Przywiązują się lub przyzwyczajają. Nie kupujemy produktów, tylko emocje, które te produkty nam oferują, emocjonalny świat marki, z którym się utożsamiamy, podziwiamy, czy jest nam po prostu bliski. Kiedy marka odpowiada sobie na pytania: czym jest, po co to robi, do czego chce dojść, co jest dla niej ważne itp., to szanse na niepowodzenie maleją. A marki, żeby nie wypaść z obiegu muszą iść z duchem czasu. Jak sądzisz, jak nasza współczesna rzeczywistość – biorąc pod uwagę loga, które nas otaczają – będzie interpretowana za 10, 20 czy 50 lat? 
Projektowanie logotypów zawsze bazuje na symbolice. Obecne znaki czerpią ze stylistyk poprzednich dekad, jeśli tego wymaga idea marki. Szukasz odniesień, które są właściwe dla przedstawienia tematu w wiarygodny sposób. Jednym z ciekawszych kierunków są dynamiczne znaki, loga, których forma jest zmienna i ma swoje liczne modyfikacje w obrębie identyfikacji wizualnej. 
Jeśli mówimy o popularnych stylistykach, to oczywiście można zaobserwować kilka wyraźnych tendencji. W ostatnim czasie był to na przykład powrót do kaligrafii, który mógł być postrzegany jako odpowiedź na minimalistyczne i pozbawione dekoru style. Jednak to mody, które pojawiają się i znikają.Gdy patrzysz na polskie ulice wielkich i małych miast i różne loga z ciężarówek, szyldów i zakładów, to co sądzisz? Musimy się jeszcze wiele nauczyć?
Projektowanie ma się dobrze. Mamy tradycje, świetne studia projektowe, a prace są doceniane na międzynarodowych konkursach. Chcę wierzyć w to, że rynek też dojrzewa do zmian i zdaje sobie sprawę z potrzeby dobrze zaprojektowanych i atrakcyjnych wizualnie form tożsamych z misją danej marki.  A co z logo małej firmy przewozowej czy zakładu szewskiego w małym miasteczku na Podlasiu? 
Od razu przychodzi mi na myśl świetna inicjatywa grupy projektantów z Trójmiasta ze stowarzyszenia Traffic Design. W ramach projektu re:design odświeżyli znaki zapomnianych miejsc, dodając im nowoczesnego ducha. To chyba najlepszy dowód na to, jak ważne jest logo. Wiesz jaki był efekt? 
Nowe logotypy pomogły firmom zaistnieć we współczesności, a projekt ma kolejną edycję, co samo mówi za siebie."
http://kobieta.wp.pl/ma-16-lat-i-prowadzi-wlasny-biznes-poznaj-najslynniejszego-petsittera-w-warszawie-6110526692382337a,"Ma 16 lat i prowadzi własny biznes. Poznaj najsłynniejszego petsittera w Warszawie Kiedy status materialny jego rodziny stanął pod znakiem zapytania, dwunastoletni wówczas Bartek wpadł na genialny sposób na biznes. Czym dokładnie zajmuje się najmłodszy w Polsce petsitter, ile zwierząt jest w stanie zmieścić w swoim mieszkaniu i co na to wszystko jego dzielna mama? Młody chłopak, uczący się jeszcze w gimnazjum, oferuje się w Internecie jako opiekun psów i kotów. Skąd właściwie pomysł na taki biznes i to w takim wieku? Anna Kusz, mama Bartka: Kilka lat temu nasze życie trochę się zmieniło, niestety również w kwestii materialnej. Bartek chciał mi pomóc i odciążyć domowy budżet, ale miał zaledwie 12 lat, więc w pierwszej chwili wydało mi się to niemożliwe.  Trudno wyobrazić sobie nastolatka, który oprócz nauki chodzi jeszcze do pracy. Anna Kusz: Właśnie. Moje podejście zmieniło się jednak, kiedy powiedział, że chce wyprowadzać psy sąsiadów i ogólnie zajmować się zwierzętami. To mogło się dać pogodzić ze szkolnymi obowiązkami. Był bardzo uparty w tym, co sobie postanowił, więc mimo trudu odsunęłam na dalszy plan matczyny instynkt, który kazał mi chronić Bartka przed rozczarowaniami. Podjęliśmy więc wspólną decyzję, że warto, żeby spróbował i zobaczył kawałek dorosłości.  I co? Rozczarowałeś się?Bartek Kusz: Na początku zleceń mieliśmy rzeczywiście mało. Zanim na dobre się rozkręciły, miewałem chwile zwątpienia. Na początku wydawało mi się, że wpadłem na na tyle dobry pomysł, żeby mój plan wypalił, a tu nagle okazało się, że to nie wszystko. Tylko dzięki wsparciu mamy było mi łatwiej to przejść. To ona założyła mi  stronę na Facebooku  i po kilku miesiącach zleceń było już więcej.  No dobrze. Ale nie powiesz mi chyba, że wsparcie mamy ograniczyło się tylko do fanstrony. Przecież ktoś musi zajmować się zwierzętami, kiedy Ty jesteś w szkole.Bartek Kusz: Podział obowiązków wypracował się z biegiem czasu sam. Mama zajmuje się stroną organizacyjną i marketingiem. Odbiera telefony, zapisuje rezerwacje, wysyła potwierdzenia i sprawdza przelewy. Poza tym wychodzi na spacery z psami rano i w ciągu dnia. Ja robię to po powrocie ze szkoły i z moim trzyosobowym teamem odbywam wizyty domowe u kotów i wyprowadzam na spacery psy, których właściciele długo pracują.  Trzyosobowym teamem? To jacyś Twoi koledzy?Bartek Kusz: Tak. To osiemnastoletni Patryk Sznajder i siedemnastoletnia Kasia Obuchowicz, z którą znam się od dziecka. Są takimi samymi zwierzolubami jak ja i moja mama, każde z nich ma też swojego prywatnego zwierzaka. Mamy do nich zaufanie. Wspólnie budujemy nasza markę na rynku. Wspólnie też uczymy się jak pracować ze zwierzakami. Czy w ramach budowania tej marki zapewniacie swoim podopiecznym jakieś szczególne rozrywki? Bartek Kusz: Mamy mnóstwo zabawek, więc bawimy się na naszym osiedlowym podwórku z tymi zwierzakami, których nie możemy spuszczać na otwartej przestrzeni. Z innymi chodzimy do parku, żeby się wybiegały. A niektóre z nich to po prostu kanapowce które nie potrzebują wiele ruchu i wolą pieszczoty, przytulanie i drapanie za uchem – w tym jesteśmy najlepsi.  Dużo takich miłośników przytulania jesteście w stanie jednorazowo zmieścić w domu? Anna Kusz: Prowadzimy domowy i kameralny hotelik w mieszkaniu na warszawskim Mokotowie, dlatego nie możemy przyjąć zbyt dużo zwierzaków. To właściwie też nasz atut, bo wszystkie zwierzaki będące pod naszą opieką są dopieszczone i cała nasza uwaga jest skupiona na nich. Zdecydowana większość z nich śpi z nami w łóżkach, przez co często nawet trudno nam się ruszyć. (śmiech) Bartek Kusz: Kiedy mamy więcej podopiecznych, korzystamy z dwóch mieszkań. W sąsiedztwie mieszka moja przyjaciółka, która bierze do siebie niektórych z nich. Zazwyczaj jednak nie przyjmujemy więcej zwierzaków niż czworo. Wszystko zależy od ich charakteru i potrzeb. Mamy dość szczegółową ankietę którą właściciele wypełniają przed oddaniem zwierzaka pod naszą opiekę. Dzięki temu wiemy czego możemy się spodziewać. Jakim ludziom zdarza się wypełniać tę ankietę? Kto właściwie w naszym kraju poszukuje opiekunki dla swojego psa lub kota? Bartek Kusz: Przeróżni. To albo ludzie aktywni zawodowo, albo emeryci, którzy jadą do sanatorium. Przedział wiekowy jak również zawodowy jest tak obszerny że nie da się tego sklasyfikować. I nikt nie boi się zostawić psa gimnazjaliście? Bartek Kusz: Jakoś nigdy nie stanowiło to dla nikogo problemu. Nasz pierwszy klient dał mi klucze do mieszkania, kod do furtki, odwrócił się i pojechał, a potem polecił nas kolejnym osobom. To było oczywiście zaskakujące, ale i tak nigdy nie musieliśmy tłumaczyć, że za nastolatkiem stoi dorosła, odpowiedzialna osoba - ta sama, która podpisuje umowy.  Kiedy tak słucham Bartka, nie mogę uwierzyć, że ma dopiero 16 lat. Jak udało się Pani wychować tak odpowiedzialnego i przedsiębiorczego syna? Anna Kusz: Tego nie da się tak po prostu zrobić – wiele zależy od charakteru dziecka. Ja wcale nie chciałam, żeby Bartek pracował. Chciałam jednak, żeby był odpowiedzialny i dawał sobie radę w życiu. To on wpadł na pomysł otwarcia firmy, ja tylko mu trochę pomogłam. Moim celem jest wspieranie go i asekurowanie podczas życiowych eksperymentów. Chociaż faktycznie, taki biznes w wieku 16 lat – to już naprawdę coś! Pełną ofertę usług Bartka Kusza można znaleźć na stronie  http://www.petsitter.4kusz.pl/"
http://kobieta.wp.pl/pippa-middleton-wychodzi-za-maz-zdradzamy-szczegoly-najgoretszego-slubu-sezonu-6110497392510593a,"Pippa Middleton wychodzi za mąż! Zdradzamy szczegóły najgorętszego ślubu sezonu! Najgorętszy ślub tego sezonu tuż tuż! Zdradzamy, jaką suknię wybierze panna młoda, jak będzie wyglądała podróż poślubna, gdzie odbędzie się ceremonia i czemu Meghan Markle nie jest mile widzianym gościem!  Już tylko 40 dni dzieli nas od najbardziej oczekiwanego ślubu tego sezonu. Za mąż wychodzi bowiem Philippa Middleton, nazywana Pippą, młodsza siostra Księżnej Kate, która popularnością dorównuje już swojej krewnej. Jej wybrankiem jest starszy od niej o osiem lat James Matthews, który jest prezesem firmy Eden Rock, zajmującej się finansami i hotelarstwem. Na temat ślubu tej pary wrze we wszystkich światowych mediach, dlatego postanowiłyśmy przekazać naszym czytelniczkom najważniejsze informacje dotyczące tego zdarzenia w formie krótkiego kompendium. Dzięki niemu ślub sezonu przestanie mieć jakiekolwiek tajemnice!  Para zaręczyła się 17 lipca ubiegłego roku, a na palcu młodej celebrytki zalśnił czterokaratowy diament, wykonany przez Robinsona Pelhama, jubilera z Chelsea. Narzeczeni otrzymali mnóstwo wsparcia od swoich rodzin, a związek pobłogosławił ojciec Pippy i Kate, Michael Middleton.    Już w chwili zaręczyn młoda para deklarowała, że ceremonia odbędzie się latem 2017 roku. Finalnie sakramentalne tak powiedzą sobie 20 maja. O terminie ceremonii poinformowali podczas Świąt Bożego Narodzenia, dołączając do świątecznych życzeń luksusowe karty z powiadomieniem o zaręczynach. Zaproszenia, które wręczone zostały 6 tygodni przed ceremonią, utrzymane były w bardzo klasycznej, biało-czarnej stylistyce. Wykonała je mała drukarnia Mount Street Printers. Jak na niemal królewską ceremonię, ślub Pippy i Jamesa świętować będzie zaledwie 350-400 gości. W porównaniu ze ślubem Księżnej Kate i Księcia Williama, na którym pojawiło się ok. 1900 osób, ta liczba nie wydaje się zbyt imponująca.  Po spektakularnej kreacji, jaką na weselu siostry zaprezentowała przyszła panna młoda, oczy świata mody zwrócone są w kierunku jej sukni ślubnej. ""Daily Mail"" donosi, że Pippa marzy o sukni koronkowej, z długimi rękawami, bez zbędnych zdobień. Ma być przede wszystkim wygodna i klasyczna. Media wciąż spekulują na temat projektanta, który zajmie się przygotowaniem stroju Pippy. W czołówce znajdują się Gil Deacon, Jeny Packham i Emilia Wickstead. Ostatnimi czasy Pippa spędza mnóstwo czasu w Lavender Green Flower, zajmującym się dekoracjami kwiatowymi. Sue Barnes, zajmująca się aranżacją kwiatową ceremonii przekonuje, że praca z Pippą jest nad wyraz prosta. Przyszła panna młoda stawia na delikatność. Na jej ślubie dominować będą peonie i hortensje w odcieniach bieli, błękitu i różu. Możliwe jest również, że celebrytka zamiast tiary włoży kwiatowy wianek, zważając na jej zamiłowanie do kwiatowej symboliki.  Kościół, w którym para spotka się przed ołtarzem nie jest przypadkowy. Będzie to bowiem świątynia pod wezwaniem Świętego Marka, w Englefield, w hrabstwie Berkshire, gdzie przez laty ślubowali sobie rodzice panny młodej- Carole i Michael. Przyjęcie weselne odbędzie się z kolei w ogrodzie gregoriańskiej posiadłości Middletonów, którą kupili w 2002 roku. Jeżeli pogoda dopisze, goście będą bawić się w przepięknym białym namiocie. Mimo to całość będzie utrzymana w skromnym stylu. Jedynym luksusem, na jakim zależy parze młodej jest wyśmienite jedzenie i najwyższej jakości szampan.  Świadkiem pana młodego będzie jego brat, Spencer Matthews, na widok którego wielu druhnom nogi zmiękną w kolanach. Jego kandydatura była przez chwilę zagrożona przez wujka Jamesa, Gary’ego Goldsmitha, jednak skandal z jego udziałem, dotyczący podawania narkotyków swoim gościom na Ibizie, przekreślił jego szanse na pojawienie się przy ołtarzu.    Rodzina królewska będzie aktywnie zaangażowana w przebieg ceremonii. Kate powierzone zostało czytanie Pisma Świętego w trakcie nabożeństwa, zaś bratanek Pippy, Książe George będzie odpowiedzialny za niesienie obrączek. Istnieje również szansa, że Księżniczka Charlotte będzie podążała przed panną młodą i sypała płatki kwiatów.  Narzeczeni spędzą kilka dni na St Barts, na Karaibach jeszcze przed weselem. Dołączą do rodziców Jamesa w pięciogwiazdkowym hotelu należącym do Eden Rock. Czy można wyobrazić sobie lepszy sposób na zdobycie pięknej, ślubnej opalenizny?  Pippa szczególną wagę przykłada do tego, by w dniu swojego ślubu zaprezentować światu idealną figurę. Z tego powodu intensywnie trenuje pod opieką trenera personalnego w South Kensington Club i w swojej posiadłości, mieszczącej się w Chelsea, wartej 17 milionów funtów, którą dzieli z Jamesem. Siostry Middleton otwarcie przyznają, że nie życzą sobie obecności dziewczyny księcia Harry’ego na ceremonii zaślubin. Obecnie to ona powoduje największe zainteresowanie prasy i Pippa boi się, że Meghan będzie odwracała od niej uwagę w trakcie najważniejszego dnia jej życia."
http://kobieta.wp.pl/jaki-stanik-sportowy-wybrac-6110508215961729a,"Jaki stanik sportowy wybrać? Zumba, jazda na rolkach czy bieganie wymagają dobrania odpowiedniego biustonosza sportowego. Który jest najlepszy dla kobiety o dużym biuście, a który dla pań z małymi piersiami? Wyjaśnia to Monika Kołodyńska, brafitterka.  Podczas ćwiczeń biust narażony jest na ciągły ruch i obciążenia. Klatka piersiowa kobiety jest z natury mało umięśniona, a wrażliwą tkankę podtrzymuje skóra i więzadła Coopera. Te na skutek przeciążeń, podskoków czy obijania rozciągają się. Proces ten jest niestety nieodwracalny, a w konsekwencji piersi tracą jędrność, stają się obwisłe, a nawet zdeformowane. Podstawową funkcją stanika sportowego jest więc takie unieruchomienie biustu, by zminimalizować wpływ grawitacji oraz odpowiednio wymodelować nasze kształty. Tylko ten dobrze dobrany pozwoli zapobiec uszkodzeniom i deformacjom piersi w trakcie treningu.  - Mamy dwie opcje unieruchomienia biustu - tłumaczy Monika Kołodyńska. - To kompresja, czyli przyciśnięcie biustu do klatki piersiowej oraz enkapsulacja, czyli oddzielenie - każda pierś jest ułożona w osobnej miseczce.  Specjalistka zdecydownie odradza natomist noszenia staników typu top, które lubią Polki.  - To nie są biustonosze, które zatrzymają ruch naszego biustu - podkreśla brafitterka.  Istotne jest także, z jakiego surowca uszyto stanik. - To muszą być materiały odprowadzające wilgoć od ciała - tłumaczy Monika Kołodyńska. - Są nawet modele, które mają specjalne kryształki, które dodatkowo sprawiają, że nie czujemy potu w biustonoszu."
http://kobieta.wp.pl/meskie-rurki-za-czy-przeciw-6114908607625345a,"Męskie rurki - za czy przeciw? ""Jajognioty”, ""opnijdupki”, ""obciślaki” – kojarzysz te określenia? Tak o męskich rurkach mówią ich przeciwnicy. Choć modne i znane od dziesięcioleci, wciąż kojarzą się nam stereotypowo – z lalusiami, środowiskiem homoseksualnym lub ewentualnie szafą Micka Jaggera czy Grzegorza Markowskiego z zespołu „Perfect”. Tymczasem w sklepach coraz więcej jest męskich spodni w wersji slim czy skinny. Nie ma chyba sieciówki, która nie miałaby ich w swojej ofercie. Co więcej, coraz trudniej jest znaleźć klasyczne proste nogawki. Męskie rurki zdominowały najnowsze kolekcje. Nawet słynny portugalski piłkarz Cristiano Ronaldo ofertę własnej modowej marki CR7 poszerzył o nową linię Denim, która w dużej mierze oparta jest modelach z obcisłymi i zwężającymi się ku dołowi nogawkami. Czy to kres klasycznych jeansów? Czy rurki mają szansę stać się podstawą garderoby statystycznego Kowalskiego i kto powinien je nosić i w jakich okolicznościach?  - Jeśli ma zgrabny tyłek, czemu nie? – komentuje jedna z internautek na forum Kafeteria.pl, wypowiadając się w temacie męskich rurek. - Skoro kobiety zwracają uwagę na ładny tyłek, to chyba oczywiste, że faceci sobie go podkreślają obcisłymi spodniami - dodaje bez ogródek ktoś inny. 
- Co mają nosić? Męska moda jest uboga – podbija następny i dodaje: - My chcemy też założyć coś innego, a nie jak ten Ferdek Kiepski całe życie w tym samym zapierdziałym dresie. 
Obok wielu pozytywnych komentarzy mnóstwo również tych zdecydowanie na NIE: 
-  Faceci nie rozumieją, że to obrzydliwe? – pyta jeden z forumowiczów, wyraźnie zdegustowany wszechobecną modą na ""obciślaki”. 
- Ta moda to jeden z wielu punktów planu lobby genderowego – LGBT. ''''Wymazać'''' kobiecość i męskość, także w wyglądzie i ubiorze – podsumowuje kolejny. 
- Dziadowskie spodnie. Latem w nich za gorąco. Zimą za zimno, wieje po nogach, wiosną też źle, bo jak zmokną, to schną kilka godzin. Niewygodne – opisuje forumowicz, zwracając uwagę na ich niepraktyczność. 
Niewątpliwie temat męskich rurek wywołuje emocje. Jedni twierdzą, że facet w rurkach wygląda świetnie, a drudzy, że biednie, jakby pożyczył spodnie od młodszego brata. Jedni uważają, że są niemęskie, drudzy, że właśnie tę męskość podkreślają.  Nosisz, czy nie? – pytam z zaskoczenia kolegę z redakcji.
- Nie noszę i powiem więcej, nie mam pojęcia dla kogo teraz szyją spodnie. Większość nogawek jest tak wąska, że nie mieszczą mi się łydki. Znalezienie spodni, które nie są obcisłe w tym miejscu, jest bardzo trudne. Później jak założę, nie mogę zgiąć kolana – opisuje.  - Noszę! – mówi mi blogger modowy Patryk Strzała. - Nie wyobrażam sobie nosić innych spodni, niż slim fity. Jestem bardzo szczupły i znalezienie odpowiednich to nie lada wyczyn. One po prostu zostały wpisane w kanon mody męskiej. Oczywiście nie mówię tu o legginsach... Wielu mężczyzn, a raczej chłopców, źle je dobiera i wyglądają po prostu komicznie – komentuje i wyjaśnia, że dobry zakup to taki, w którym tylko nogawki są obcisłe. - Nie jesteśmy kobietami, tyłka nie muszą nam podkreślać – stwierdza krótko.    - Ja lubię jeansy o kroju slim, to nie są klasyczne rurki, opinające pupę – mówi nam Ekskluzywny Menel. – Jestem wysoki i szczupły. Nie polecałbym ich osobom, które mają nadwagę, ale reszcie zdecydowanie tak. Sylwetka bardzo dobrze w nich wygląda – dodaje i stwierdza, że w dzisiejszych czasach spodnie z obcisłymi nogawkami to podstawa w każdej męskiej szafie.  - Nie uważam, by były niewygodne. Są super i większość facetów wygląda w nich atrakcyjnie. Warto dodać, że moda męska jeszcze do niedawna była traktowana bardzo po macoszemu. To się teraz zmienia i rurki to symbol tej przemiany. Jeśli komuś zależy na tzw. budowaniu wizerunku, powinien zainwestować w rurki – podsumowuje Ekskluzywny Menel.    - Generalnie moda męska w Polsce to wciąż temat tabu – dodaje Patryk Strzała. – Wokół tematu rurek narosło szczególnie dużo stereotypów. Nie raz spotkałem się z ludźmi, którzy naśmiewają się z innych, wyzywają ich, tylko dlatego, że noszą obcisłe spodnie. Ja wiem, że jak założę rurki, to dla nich wyglądam niemęsko, ale przynajmniej mam swój styl i charakter. Dla mnie jakieś wulgaryzmy czy uszczypliwości to po prostu brak klasy. Nawet mój tata nosi rurki, choć ma 52 lata! Uważa, że właśnie w takich spodniach wygląda najlepiej – mówi blogger.  - Tato, wiesz, co to są rurki? – pytam mojego tatę, tradycjonalistę. – Rurki to mogą być do centralnego ogrzewania – żartuje, ale dodaje, że oczywiście wie, co to są rurki, ale nosić ich nie będzie.  - Nie lubię męskich rurek – kwituje kolega. – Facet źle w nich wygląda i można się pomylić z kobietą. Są nawet takie filmiki na Youtube’ie, gdzie jest ukryta kamera, a dziewczyna i facet w obcisłych spodniach schylają się po coś do bagażnika. Mijający ich faceci na ulicy patrzą na nią i na niego jakby to były dwie dziewczyny! Nie ma różnicy! – mówi.  - Są takie rurki, które obciskają męskie przyrodzenie, a są takie, które są tylko zwężane na nogach. Takie lubię – dodaje inny i głośno zastanawia się: - Tylko nie wiem, co zrobić, gdy masz strasznie krzywe nogi?  - Co to za dyskryminacja? To kobiety mogą nosić rurki, nawet jak mają krzywe nogi i nadwagę, a faceci nie? – broni męskich rurek koleżanka.  Jak widać zdania na temat męskich rurek są podzielone. Jedni twierdzą, że są nie wygodne, nieprzyzwoite, a facet nie wygląda w nich korzystnie. Drudzy doceniają to, że idealnie podkreślają męską sylwetkę i są trendy. Jednych trudno przekonać do poglądów tych drugich i odwrotnie. Co na temat męskich rurek sądzi znawczyni dress code’u Irena Kamińska-Radomska? Czy możemy je nosić zawsze, nie wywołując reakcji, które zdarzają się w przypadku na przykład kobiecych legginsów?  - To zależy, jak są skrojone. Jeśli są obcisłe i uwydatniają męską seksualność, to niewątpliwie są poza zasadami – twierdzi ekspertka. -  Jeśli jednak nawet tak skrojone spodnie noszone są do bardzo długiego topu czy koszuli, to nie ma się czym martwić. I tu nie można nikomu zarzucić, że to dyskryminacja mężczyzn. Kobiet te zasady również dotyczą. Warunkiem elegancji jest skromność, a nie emanujący z nas seks – podsumowuje, choć dodaje, że jeśli mamy wątpliwości, najlepiej ich nie zakładać.  - Lubię obcisłe spodnie. Podkreślają moją atletyczną sylwetkę – mówi Christiano Ronaldo, zachwalając swoją najnowszą jeansową kolekcję. W tym jednym zdaniu zawiera się odpowiedź na pytanie, dlaczego rurki, slim fity i skinny jeans są coraz popularniejsze w męskich szafach. Jak żadne inne spodnie eksponują męską sylwetkę, a ta w obecnych czasach zyskuje na popularności. Płeć brzydka jest coraz mniej brzydka, a co za tym idzie, jej szafa również nabiera znaczenia."
http://kobieta.wp.pl/moda-na-militaryzm-promowanie-nacjonalizmu-czy-zwykly-trend-6114519829751937a,"Moda na militaryzm - promowanie nacjonalizmu czy zwykły trend? Mariusz Szczygieł pisze, że Reserved stworzyło ubrania inspirowane ""brunatnymi koszulami” III Rzeszy, na Facebooku momentalnie powstaje grupa bojkotująca markę, a polskim internetem zaczyna płynąć wielka rzeka hejtu. Widząc, jaką histerię może wywołać kilka wpisów w social media, zadaję pytanie: Czy rzeczywiście wiemy, o co walczymy, czy nie popadamy w paranoję i czy nie składamy Reserved na ołtarzu naszych wielkich, teoretycznie ważnych idei, by poczuć się ok, poczuć się lepszym, wrażliwszym niż inni?  Wszystko zaczęło się od zdjęcia, które pojawiło się w sklepie internetowym marki Reserved. Na fotografii model obcięty na zero pozował w beżowej koszuli i glanach. Kilku internautom skojarzył się z faszystowską młodzieżówką, a skojarzenie to błyskawicznie pochwycił reporter Mariusz Szczygieł, który na polskiej marce nie pozostawił suchej nitki. 
Wystarczyło kilka godzin, by na Facebooku rozpętała się prawdziwa wojna. Powstała grupa namawiająca internautów do bojkotu Reserved. Promowanie symboliki faszystowskiej, znieczulica na ludzką tragedię i podlizywanie się neonazistowskim ugrupowaniom – to tylko kilka z wielu opinii, które wówczas pojawiły się w sieci. Problem w tym, że specjaliści od historii munduru twierdzą, że porównywanie projektu Reserved do klasycznej ""brunatnej koszuli” jest kompletnie nieuzasadnione. 
- Nie widzę tutaj żadnych bezpośrednich analogii do ""brunatnych koszul"" – komentuje dla WP Kobieta prof. Andrzej Smoliński z Uniwersytetu Mikołaja Kopernika w Toruniu, specjalizujący się w historii wojskowości. - Za to widzę wyraźne nawiązania do koszul organizacyjnych Harcerskiej Służby Socjalistycznej Ojczyźnie, które funkcjonowały w szkołach średnich w okresie stanu wojennego i krótko po nim. Wiem coś o tym, bo w tych czasach byłem uczniem liceum ogólnokształcącego – dodaje.  Podobną opinię wyraża Michał Zaczyński – krytyk i znawca mody w Polsce:
- Oto nagle wszyscy stali się ekspertami historii mody! Moim zdaniem reakcja jest przeskalowana i histeryczna – mówi. - Nagle okazuje się, że każda koszula z krótkim rękawem w kolorze beżowym, khaki czy piaskowym została wymyślona na potrzeby SS-manów. To jakaś bzdura! Ta koszula ma historię sięgającą co najmniej połowy XIX wieku. Możemy tu mówić zarówno o Kompanii Brytyjskiej w Indiach, jak i stylu safari, o modzie w Ameryce Południowej czy Australii. To styl dominujący w każdym ubiorze żołnierskim używanym w klimacie tropikalnym. Tymczasem teraz wielcy historycy mody twierdzą, że tylko niemieccy naziści chodzili w takich koszulach – podsumowuje, zwracając uwagę na to, że żyjemy w czasach, gdy tylko histeria może wywołać jakąś reakcję.  Dodajmy, że reakcja była zaskakująca i ekspresowa. Produkt został natychmiast wycofany z rynku, a do wielu dziennikarzy – łącznie z Mariuszem Szczygłem – wysłane zostały oficjalne przeprosiny. Jak to możliwe, że kilka wpisów w social mediach było w stanie zmusić wielki odzieżowy koncern do tak drastycznej decyzji?  - Jeden wpis nie ma takiej siły, ale jeśli ta informacja obejmuje zasięgiem sporą grupę ludzi, która zaczyna to udostępniać, a za nimi idą wszystkie możliwe media, to wtedy jest to realne – wyjaśnia Michał Zaczyński i zauważa, że nie bez znaczenia są słowa, których używamy w tego typu wiadomościach.  - Jak nie uderzasz w najwyższe tony, trudno ci się przebić z jakąkolwiek informacją. Nie możesz napisać, że zdarzyła się jakaś ""niefortunna sytuacja”. Musisz napisać, że to skandal. Jak ktoś kogoś lekko skrytykuje, to znaczy, że go ""upokorzył”. Ci ludzie, którzy stworzyli grupę bojkotującą Reserved, zastosowali właśnie tę zasadę. Nie mogę powiedzieć, że zaszczuli Reserved, ale byliby w stanie zaszczuć każdą osobę i każdą firmę dla własnego poklasku, bo doskonale wiedzą, że oszczędność w słowach nie dałaby im takiego fame’u i rozgłosu. Nie miałaby takiej siły rażenia – komentuje.  - Jak to? Przecież my bojkotujemy w imię słusznej idei?! – odpowiedzą ci, którzy rozdmuchali sprawę w social media, ale czy to nie jest hipokryzja, że ów bojkot dotyczył jednej, konkretnej koszuli Reserved? Czy zdajemy sobie sprawę z tego, ile rzeczy musielibyśmy ""zbojkotować” w naszej garderobie, by ją ""spacyfikować”, by pozbawić jej jakichkolwiek wojskowych konotacji?  - Połowa naszej współczesnej garderoby ma rodowód militarny – zauważa Michał Zaczyński. - Co zrobimy z kurtkami bomber, które są bardzo modne i kojarzą się nawet w nazwie z wojskowością? Dlaczego taka akcja nie została zorganizowana przeciwko bomberkom? Mało tego, kojarzy się z organizacjami skinheadowskimi. Weźmy taki trencz na przykład. Przecież on powstał na użytek armii, podobnie jak inne kurtki, płaszcze, aviatory, koszule. Jak zaczniemy się tak głębiej zastanawiać, to okaże się, że prawie wszystko ma początek w żołnierskiej szafie. Czy w związku z tym, że marka Hugo Boss szyła kostiumy dla hitlerowców, to ma zamknąć swoją firmę i zniknąć z powierzchni ziemi? Bez przesady. I co dalej? Czy nie popadamy w paranoję? – pyta i opisuje mi swoją stylizację: - Jak rozmawiam teraz z tobą, patrzę na siebie w lustrze i jak ja wyglądam? Mam wysokie czarne buty, jestem w spodniach a’la bryczesy, kurtka skórzana, czarna. Ja wyglądam na klasycznego ""naziola” albo gestapowca, ale czy to oznacza, że jestem nazistą? O nie, jestem osobą o poglądach stricte lewicowych. Michał Zaczyński zauważa, że walka między Polakami o poglądach lewicowych i prawicowych odbywa się nie tylko w Sejmie czy na stadionach, ale też stopniowo przenika do naszych szaf. Po jednej stronie mamy ""Lewacką Szmatę” po drugiej – ""Red is bad”. Jedni nienawidzą drugich, oskarżają, napiętnują. Co więcej, moda staje się coraz bardziej zaangażowana, nie tylko ta niszowa, ale również ta międzynarodowa, z najwyższej półki. Coraz chętniej opowiada się po którejś ze stron, walczy, namawia do politycznego zaangażowania i aktywności. Dowodem na to jest chociażby postawa magazynu ""Vogue”, który od kilku miesięcy bojkotuje Donalda Trumpa.  - Rozumiem wszystkie obawy związane z powrotem ideologii nazistowskich, absolutnie mam ten sam światopogląd, co Mariusz Szczygieł i ci wszyscy, którzy atakują Reserved, ale uważam, że to jest histeria  – mówi Michał Zaczyński. - Pojawiły się nawet komentarze, że Reserved wyprodukowało te koszule, by się podlizać neonazistom. To jest totalna bzdura. Gdyby chciało to zrobić, wypuściłoby koszulki z orzełkiem i Żołnierzami Wyklętymi. Nikt przy zdrowych zmysłach – ani polska, ani zagraniczna firma – nie lansowałaby się celowo aluzjami do Gestapo, SS czy nazizmu niemieckiego.  Warto zaznaczyć, że Reserved nie jest w tym temacie odosobnione. Jakiś czas temu Zara musiała wycofać pasiastą bluzkę z żółtą gwiazdką z dziecięcej kolekcji, ponieważ opinia publiczna uznała, że zbyt mocno przypomina odzież więźniów z Auschwitz. Analogiczną sytuację miała też marka H&M, gdy wypuściła na rynek koszulkę z gwiazdą Dawida i czaszką na przodzie.  Reakcja w obu sytuacjach była równie natychmiastowa, co w przypadku ""brunatnej koszuli”. Dlaczego wielkie sieciówki tak szybko wycofują swoje produkty, narażając swoje firmy na spore straty finansowe? - Nie chodzi o pieniądze – wyjaśnia nam Marta Chlewicka, rzeczniczka prasowa LPP. – Tu chodzi o wizerunek, który dla nas jest o wiele ważniejszy. Skoro ludziom ten konkretny projekt i to konkretne zdjęcie skojarzyło się z niemieckim faszyzmem, nie mogliśmy nie zareagować – podsumowuje, zaznaczając jednak, że najmniej fortunna była fotografia, a nie sama koszula.  - Wycofałbym zatem zdjęcie, a nie koszulę – odpowiada krótko Michał Zaczyński, pytany o to, co zrobiłby na miejscu LPP.  Sytuacja Reserved to tylko przykład, jak wiele szumu może wywołać to, co nosimy. Do tej pory głównie zastanawialiśmy się nad tym, czy - zakładając jakąś część garderoby - nie popełniamy jakiejś modowej wpadki i nie łamiemy dress code''u. Wszystko wskazuje jednak na to, że teraz musimy myśleć także o tym, czy nasza stylizacja jest poprawna politycznie? Czy nie obraża przypadkiem czyichś uczuć religijnych i światopoglądu? Czy nie wskrzesza niechlubnych symboli? Musimy o tym myśleć, czy po prostu powinniśmy, a może zawsze tak było i nadal być powinno?  Zobacz też: Nowojorski Tydzień Mody bojkotuje Donalda Trumpa:"
http://kobieta.wp.pl/zara-wprowadza-mode-bez-podzialu-na-plec-5982329406395521a,"Zara wprowadza modę bez podziału na płeć Moda coraz częściej podejmuje temat definicji seksualności i eksperymentów z nią związanych. Zara właśnie podchwyciła ten trend i stworzyła specjalną linię ubrań bez podziału na płeć. Płynna czy plastyczna seksualność to już fakt. Poznajcie szczegóły! W myśl idących zmian kulturowych i trendów, które pokazali na wybiegach najwięksi projektanci, Zara stworzyła linię ubrań „Ungendered”. Kolekcja skierowana jest zarówno do kobiet, jak i mężczyzn, a tworzą ją ponadczasowe i uniwersalne formy w postaci szarych bluz z kapturem, prostych koszulek, dresów czy dżinsów. Działania hiszpańskiego giganta odzieżowego są także odpowiedzią na zmiany i potrzeby millenialsów. Uniseks świętuje już od jakiegoś czasu triumfy, a idea ta przeżywa swego rodzaju odrodzenie. Nawet gdy ubrania znajdują się w męskim, czy damskim dziale mogą nosić je bez problemu obie płcie i coraz częściej nie wzbudza to już żadnego zdziwienia. Tym bardziej, że jak dowodzą badania millenialsi nie czują przynależności do żadnej konkretnej płci i uważają jej definicję za otwartą. Wielu z nich określa się mianem osób non-binarnych czyli takich, które swym strojem nie manifestują płci biologicznej, bo nie czują z nią silnego związku. Popularna sieciówka zdecydowała się na ten krok po cichu i po prostu wprowadziła rozwiązanie na swe półki sklepowe i do sprzedaży online. Nie jest w nim jednak prekursorem. To bowiem nie pierwszy raz, gdy moda dąży do zacierania granic między płciami. W minionym roku ubrania neutralne płciowo można było znaleźć w Selfridges w ramach projektu „Agender”, gdzie pojawiła się jedna z najbardziej znanych osobowości środowisk LGBT Hari Nef. Transseksualna modelka i performerka od lat aktywnie walczy o miejsce takich jak ona w świecie mody. O krok dalej poszła natomiast luksusowa marka Louis Vuitton. W kampanii jej damskiej kolekcji pojawił się syn znanego aktora Jaden Smith. Ubrania bez metki oznaczonej dla kobiet czy mężczyzn mają już też na swoim koncie takie marki Uniqlo, Jonathan W. Anderson oraz American Apparel. Czy w przypadku Zary okaże się to kolejnym komercyjnym sukcesem?  POLECAMY:   Najmłodsza marka Inditexu Uterque już w Polsce!    Tallinder - pierwsza marka premium w ofercie LPP"
http://kobieta.wp.pl/rossmann-na-jezykach-rozwscieczonych-klientek-6114530943432321a,"Rossmann na językach rozwścieczonych klientek Najnowsza promocja w sieci Rossmann wzbudziła ogromne emocje, porównywalne do tych na grzybobraniu. Kolejki ustawiały się jeszcze przed otwarciem sklepów. A w środku porozlewane podkłady, pokruszone cienie do powiek, ścisk, krzyk, pot i łzy. Kobiety przeszły same siebie.  W czwartek wystartowała najnowsza promocja w Rossmannie. Klientki do 28 kwietnia mogą kupić produkty przecenione o 49 proc. (o 55 klubowicze). Słysząc promocja źrenice kobiet poszerzają się do nietypowych rozmiarów, a jak dociera do niech, że jest nawet -49 proc. to przecierają oczy ze zdumienia. W walecznych nastrojach ustawiają się w kolejce jeszcze na długo przed otwarciem sklepu. Wszystko po to, żeby zdobyć kosmetyk trochę taniej. Od czwartku po przeceniony produkt Polki walczyły co najmniej, jakby był on za darmo. Z relacji świadków wynika, że momentami było naprawdę ciekawie. - Klientela na promocji niezawodna jak zawsze, pootwierane produkty i o zgrozo do połowy zużyte, połamane kredki, rozlane fluidy… istna dżungla w środku miasta. Jakiś test na kulturę przed wejściem do sklepu  by się przydał – podsumowuje pani Edyta.  Klientki komentują całe zamieszanie na facebookowym fanpage''u Rossmanna:  - Co się dzieje z ludźmi i jak ich promocja zmienia. Brak kultury, niszczą produkty. Nie można się dopchać. Weszłam i wyszłam, bo aż mi było wstyd się tam bić o szminki. Mam nadzieję, że w końcu się nasycą tym i w sklepie będą wykładane jeszcze produkty i zdążę kupić pod koniec promocji, jak będzie może mniej ludzi, a jak nie to przepłacę. To nie koniec emocji. Do tej pory sieć Rossmann dzieliła asortyment na 3 oddzielne akcje promocyjne: podkłady, kolorówka (pomadki, błyszczyki), produkty do oczu. Tym razem, drogeria po raz pierwszy zorganizowała promocję na całą gamę kosmetyków do makijażu. Okazuje się, że nie było to dobre posunięcie. Rozczarowane klientki narzekają na brak produktów: - Czy kosmetyki będą dokładane? Półki wyczyszczone – komentuje sprawę jedna z klientek.  Do zakończenia promocji jeszcze kilka dni. Mamy nadzieję, że kobiety wyjdą z niej całe i zdrowe, a sieć Rossmann sprosta potrzebom i uzupełni asortyment."
http://kobieta.wp.pl/stres-pieknosci-szkodzi-6057151977366657a,"Stres piękności szkodzi ""Unikaj stresu."" Która z nas nie usłyszała tej rekomendacji? Okazuje się, że choć brzmi banalnie, warto wcielić w życie tę poradę. Jeśli nie ze względu na zdrowie, to na urodę. Bo jakby nie patrzeć, stres błyskawicznie odbija się na naszych twarzach.  W psychologii stres definiowany jest jako brak równowagi między wymogami sytuacji, a zdolnościami adaptacyjnymi osoby, czyli możliwością poradzenia sobie z nią. Niestety, jest zjawiskiem powszechnym - aż 98% z nas deklaruje, że go odczuwa, przy czym co piąta osoba zmaga się z nim codziennie, jak wynika z raportu „Polacy a stres”. Zdecydowanie częściej stresują się kobiety, a najczęściej robią to w poniedziałek.  „Stresują nas przede wszystkim praca pod presją czasu, natłok obowiązków, niewłaściwa organizacja pracy, problemy z realizacją wyznaczonych celów czy nadmiar biurokracji. Prywatnie natomiast, najczęściej odczuwamy stres w związku z problemami finansowymi, chorobami bliskich, remontami czy obciążeniem obowiązkami domowymi” - mówi dr Ewa Jarczewska-Gerc, psycholog motywacji. Do jego najczęstszych objawów można zaliczyć długotrwałe zmęczenie, poirytowanie lub złość́ oraz problemy z koncentracją. Negatywnie wpływa na nasze samopoczucie i zdrowie, ale też… urodę! Utrata elastyczności „Stres tak naprawdę jest korzystnym dla nas mechanizmem fizjologicznym ukształtowanym w toku ewolucji po to, aby zwiększać naszą efektywność i umiejętność radzenia sobie z problemami i trudnymi sytuacjami. Gdy zaczynamy odczuwać stres, wówczas do naszej krwi wyrzucone zostają trzy hormony: adrenalina, noradrenalina i kortyzol. Sprawiają one, że mamy więcej energii, siły i mocy, aby stawiać czoło trudnym sytuacjom pojawiającym się w pracy czy w życiu prywatnym” - tłumaczy dr Ewa Jarczewska-Gerc. Jednak kiedy stres staje się długotrwały i silny, w naszym organizmie dochodzi do szeregu reakcji, których działanie jest dla nas niszczące. Jednym z takich efektów jest proces tworzenia się wolnych rodników, które niszczą struktury odpowiedzialne za elastyczność i nawilżenie skóry. W efekcie staje się ona cienka i wiotka, powstają zmarszczki i odbarwienia, mogą się nawet aktywować procesy nowotworowe. W normalnych warunkach wolne rodniki atakują skórę wraz z wiekiem, stres przyspiesza ten proces, co powoduje przedwczesne powstawanie lub pogłębianie się zmarszczek. Aby zmniejszyć ich niekorzystny wpływ na urodę, postaw na odpowiednią pielęgnację. Na dzień wypróbuj serum La Prairie Cellurar Swiss Ice Crystal, które dzięki opatentowanemu kompleksowi składników aktywnych pomaga skórze dostosowywać się do działającego na nią stresu, czynników zewnętrznych i procesów starzenia (1264 zł / 30 ml) albo Iwostin Perfection Re-Liftin do skóry dojrzałej z roślinnymi komórkami macierzystymi, które daje uczucie jędrności i elastyczności (60 zł / 30 ml).  Na noc sięgnij po regenerujący balsam Avene PhysioLift z mono-oligomerami kwasu hialuronowego i retinaldehydem, które pobudzą naturalną syntezę kolagenu i kwasu hialuronowego, dzięki czemu rano rysy twarzy będą wyglądały na wypoczęte (118 zł / 30 ml). Nadmierne przesuszenie W kosmetologii do opisania szorstkiej, pozbawionej blasku i przesuszonej skóry używa się określenia „skóra zestresowana”. Często pojawia się na niej zaczerwienie, pieczenie i/lub swędzenie. Przyczyną takiej reakcji jest kortyzol, który w wysokim stężeniu hamuje syntezę kolagenu, a także zaburzone w wyniku działania stresu oddychanie komórkowe. Nieprawidłowe krążenie krwi sprawia, że komórki nie pozbywają się produktów przemiany materii i nie otrzymują odpowiedniej dawki substancji odżywczych. W efekcie pojawiają się cienie pod oczami, cera normalna i sucha staje się ziemista i odwodniona, a na tłustej - w związku ze zwiększonym wydzielanie sebum, które ma na celu uregulowanie poziomu lipidów - mogą pojawiać się stany zapalne i ropne. Które są tym bardziej uciążliwe, że stres spowalnia procesy gojenia się zmian skórnych nawet o 40%. Poszarzałej cerze mogą pomóc kosmetyki z witaminą C, np. Obagi Professional-C Serum, które rozjaśni przebarwienia i poprawi koloryt skóry, a co więcej wpłynie na stymulację syntezy kolagenu i pomoże zapobiegać utracie wody z naskórka (ok. 230 zł / 30 ml) oraz te bogate w składniki odżywcze, np. hipoalergiczny krem rokotnikowy Sylveco o działaniu rewitalizującym i wzmacniającym, który pomoże odbudować warstwę wodno-lipidową skóry (25 zł / 50 ml). Jeśli masz cerę trądzikową, tłustą lub mieszaną, unikaj produktów zawierających alkohol. Wybieraj kosmetyki nawilżające do skóry z niedoskonałościami, np. wzbogacony w cynk krem Mixa 2 w 1, który pomoże zmniejszyć wydzielanie sebum (27,99 / 50 ml) czy Dermedic Normacne Preventi z kojącymi alantoiną i D-Pantenolem (25 zł / 55 ml). Pod oczy wypróbuj łagodzący żel Arbonne z linii Calm, który nawilży, wygładzi i rozjaśni podpuchniętą skórę (112 zł / 15 ml), a do ciała balsam dedykowany suchej lub bardzo suchej skórze, np. regenerujące mleczko z syropem z klonu Garnier Intensywna Pielęgnacja (20 zł / 400 ml). Wypadanie włosów Również skóra głowy może reagować na stres podobnie jak skóra twarzy i ciała - pojawi się uczucie ściągnięcia, swędzenie i łuszczenie naskórka w wyniku jego nadmiernego przesuszenia. Reakcja może przypominać objawy łupieżu, jednak pielęgnacja powinna być zupełnie odwrotna. Szampony przeciwłupieżowe mogą dodatkowo wysuszać skalp, a zestresowana skóra potrzebuje intensywnego nawilżenia i odżywienia. Sięgnij po szampon nawilżający, który nie naruszy jej bariery lipidowej, a wręcz ochroni ją przed utratą naturalnego pH, np.Emolium (21 zł / 200 ml) albo Physiogel (25 zł / 150 ml). Zwiększone wydzielanie hormonów stresu oraz nieprawidłowe krążenie krwi, będące następstwem przewlekłego napięcia, mogą także zaburzać przemiany w mieszku włosowym. Skutkiem tego będzie zatrzymanie wzrostu włosa, uszkodzenie jego struktury, zapalenie mieszka włosowego, a nawet łysienie telogenowe, czyli zaburzenie proporcji w ilości włosów w fazie wzrostu i w fazie spoczynku. Jeśli zauważasz takie objawy, zacznij stosować preparaty stymulujące wzrost włosów, np. linię FlosLek Elestabion W (25 - 80 zł) albo Long4Lashes z Tetraxidylum – innowacyjnym kompleksem składników aktywnych, który stymulując mikrokrążenie, odżywia cebulki włosów i zapobiega ich wypadaniu (29 - 79 zł). Nadmierne pocenie się Stres powoduje napięcie mięśni, a te uciskając na gruczoł pachowy, powodują wzmożoną produkcję potu. Mokre plamy pod pachami wywołują jeszcze większe napięcie i nasilają problem. Aby przerwać to błędne koło, wypróbuj antyperspirant pomagający regulować pocenie, np, Etiaxil (39 zł / 15 ml) czy Ziaja Bloker (6,90 zł / 60 ml). Jeśli nadpotliwość dotyczy całego ciała, sięgnij po suplementy diety o tym samym działaniu. Podpuchnięte oczy Wzmożony wewnętrzny niepokój często utrudnia zaśnięcie lub wysypianie się. Brak odpowiedniej ilości snu w ciągu nocy widać już następnego ranka – oczy robią się czerwone, są opuchnięte i podkrążone. Aby odświeżyć spojrzenie, rano połóż na nie kompres z rumianku, czarnej lub zielonej herbaty - zaparzone torebki delikatnie odciśnij i schłodź w lodówce, następnie połóż na oczy na 15 minut. Rumianek ma właściwości przeciwzapalne i łagodzi podrażnienia. Natomiast herbata zawiera taninę o działaniu antybakteryjnym i ściągającym oraz kofeinę, która zwęża naczynia krwionośne. Stresozaradni Magnez jest jednym z podstawowych makroelementów niezbędnych do życia, wchodzi w skład wszystkich tkanek, znajduje się przede wszystkim wewnątrz komórek. Jest konieczny do prawidłowego przebiegu wielu procesów życiowych, m.in. reguluje pobudliwość układu nerwowego - hamuje uwalnianie z zakończeń nerwowych ""hormonów stresu"" - adrenaliny i noradrenaliny, dlatego jego niedobór sprzyja zwiększonej wrażliwości na stres. „Jednym z negatywnych skutków stresu, którego ciężko uniknąć, jest zwiększona utrata magnezu. Z kolei niedobór magnezu zwiększa podatność na stres. Jeśli w organizmie jest odpowiednia ilość magnezu, to podatność na stres jest mniejsza. Dlatego też zaspokajanie potrzeb naszego ciała poprawia samopoczucie i daje większą energię do działania, które są niezbędne do lepszego zarządzania stresem” - wyjaśnia dr Ewa Jarczewska-Gerc. W okresie wzmożonego napięcia warto zadbać o dietę bogatą w magnez i włączyć do niej wodę mineralną, która zawiera min. 50 mg tego pierwiastka w każdym litrze, np. Muszynianka czy San Pellegrino. Jeśli jest taka potrzeba, sięgnij po suplementy diety dostępne w aptekach. Najskuteczniejsze będą te wzbogacone o witaminę B6, która zwiększa wchłanianie magnezu o ok. 30% i umożliwia magazynowanie go w komórkach."
http://kobieta.wp.pl/parabeny-wchodza-w-sklad-85-procent-kosmetykow-czy-sa-grozne-5982679315858049a,"Parabeny wchodzą w skład 85 procent kosmetyków. Czy są groźne? Od lat 70. obserwuje się wzrost zachorowań na raka piersi. Szacuje się, że na tę chorobę zapadnie nawet co ósma kobieta. Co jest powodem? Wzrosła świadomość dotycząca tego rodzaju nowotworu i częściej się go diagnozuje. Od lat 70. obserwuje się wzrost zachorowań na raka piersi. Szacuje się, że na tę chorobę zapadnie nawet co ósma kobieta. Co jest powodem? Wzrosła świadomość dotycząca tego rodzaju nowotworu i częściej się go diagnozuje. To jednak nie wyjaśnia aż tak dużego wzrostu zachorowań. Brytyjska badaczka dr Phillippa Darbre sugeruje, że odpowiedzialne za taki stan rzeczy mogą być parabeny, środki konserwujące używane do produkcji kosmetyków od lat 40. XX wieku. Czy jednak jest się czego obawiać?\r\n\r\nPierwszy raz słyszysz termin parabeny? Zajrzyj do kosmetyczki i przyjrzyj się składnikom swoich kosmetyków. Parabeny służą do konserwacji produktów i znajdują się przede wszystkim w dezodorantach i antyperspirantach, ale wchodzą także w skład szminek, balsamów do ciała, żelów pod prysznic, szamponów, peelingów, itp. Zwykle używa się kilku rodzajów tych substancji naraz, na etykietce szukaj więc nazw: methylparaben, ethylparaben, propylparaben, butylparaben, isobutylparaben. Jakie ryzyko grozi nam, jeżeli ich używamy?\r\n\r\nRakotwórcze?\r\n\r\nJuż w latach 90. odkryto, że parabeny są ksenoestrogenami– związkami, które na poziomie receptorów naśladują działanie kobiecych estrogenów. Nie oznacza to automatycznie, że mogą tak działać na cały organizm. Wiadomo natomiast, że naturalny estrogen jest jednym z wielu czynników ryzyka rozwoju raka piersi. Wydaje się, że sprawą nikt się nie zainteresował, do czasu, kiedy pewne ilości substancji znaleziono w guzach rakowych piersi. Brytyjska badaczka dr Philippa Darbre twierdzi, że te środki mogą nie tylko dostawać się do naszego ciała, ale też powodować zachorowanie. - Kiedy okazało się, że parabeny można znaleźć w tkance piersiowej, pomyślałam najpierw o dezodorancie. Aplikujemy ten specyfik pod pachy, blisko piersi. Parabeny mogą być więc absorbowane przez tkankę piersiową – mówi dr Darbre. – Tymczasem ponad połowa nowotworów piersi rozwija się bardzo blisko pach.\r\n\r\nDarbre wnioskuje więc, że najbardziej niebezpieczne są parabeny zawarte w dezodorantach i antyperspirantach. Faktycznie, największą ilość tych substancji znajdowano zawsze w częściach piersi blisko pach, a najmniejszą w środkowych częściach. Jednak parabeny w zmienionej tkance piersi odnaleziono również u kobiet, które od lat nie używały dezodorantów.\r\n\r\nCo na to specjaliści? - Dr Darbre od początku 2000 roku próbuje udowodnić związek przyczynowo – skutkowy pomiędzy stosowanie parabenów a występowaniem raka sutka. Na razie jednak dr Darbre udowodniła głównie samej sobie, że parabeny znalezione w tkance nowotworowej pobranej z sutka nie pochodzą z antyperspirantów – uważa Ewa Starzyk, Dyrektor Naukowy Polskiego Związku Przemysłu Kosmetycznego.\r\n\r\nOkazuje się, że wyczerpującą krytykę badań zespołu dr Darbre przeprowadził już w 2005 roku Komitet Naukowy ds. Produktów Konsumenckich (SCCP) przy Komisji Europejskiej. Zwrócono uwagę na fakt, że w tym przypadku nie można mówić o związku przyczynowo - skutkowym. Według ekspertów badania dr Darbre zawierają szereg błędów merytorycznych, tymczasem istniejące dane epidemiologiczne wykluczają związek raka piersi ze stosowaniem kosmetyków pod pachami. Co więcej, najczęściej występującym w tkance nowotworowej parabenem był metyloparaben o najsłabszym działaniu estrogennym. Warto też wspomnieć, że większość (ponad 98 procent) kosmetyków stosowanych pod pachami nie zabiera parabenów. Jeżeli zaś chodzi o występowanie raka sutka w zewnętrznej górnej części piersi, a więc w okolicach pach, wynika ono z umiejscowienia w tym obszarze największej ilości gruczołów limfatycznych.\r\n\r\nWarto też zaznaczyć, że choć parabeny rzeczywiście są ksenoestrogenami, to mają one bardzo słabe działanie - nawet 1 000 000 razy słabsze, niż estrogen. Wiele produktów, w tym spożywczych, również zawiera ksenoestrogeny, czasami o silniejszym działaniu niż parabeny. Wystarczy wspomnieć o izoflawonach soi czy niektórych związkach zawartych w chmielu i lukrecji.\r\n\r\n- Nie ma żadnych naukowych dowodów, analiz lub informacji wskazujących na istnienie związku przyczynowo – skutkowego pomiędzy stosowaniem parabenów w produktach konsumenckich a występowaniem jakiegokolwiek rodzaju nowotworu – zaznacza Ewa Starzyk.\r\n\r\n**Dużo droższe substytuty**\r\n\r\nTo jednak nie koniec kontrowersji związanych z parabenami. Liczne doniesienia o ich szkodliwości spowodowały, że na rynku pojawia się coraz więcej produktów, które ich nie zawierają. Problem w tym, że takie kosmetyki są dużo droższe. Opracowanie alternatywnych dla parabenów metod zabezpieczenia kosmetyku przed mikroorganizmami wymaga badań. Alternatywne układy konserwujące mogą być też droższe.\r\n\r\nWystarczy spojrzeć na średnie ceny tych produktów. Mleczko do twarzy bez parabenów może kosztować nawet 50 złotych, zwykłe można kupić nawet za 10. Szampon ziołowy – 30 zł, w porównaniu do 15 zł za produkt ze średniej półki. Dezodorant – 15 złotych, zwykły kosztuje ok. 9 zł. Zakup pojedynczego produktu bez parabenów nie pogrąży naszego budżetu. Przypominamy jednak, że te substancje znajdują się w większości naszych kosmetyków. Czy warto więc wymieniać zawartość kosmetyczki?\r\n\r\nSpecjaliści powtarzają, że nie ma żadnych dowodów na to, że parabeny szkodzą człowiekowi. Co więcej, z powodu kontrowersji, jakie wywołują, są to jedne z najlepiej przebadanych konserwantów.\r\n\r\n- Intensywna debata na temat bezpieczeństwa stosowania parabenów w kosmetykach trwa od co najmniej 13 lat. Ocenę bezpieczeństwa stosowania parabenów w kosmetykach prowadzą Komisja Europejska i jej organ doradczy - Komitet Naukowy ds. Bezpieczeństwa Konsumentów (SCCS). Komitet opracowuje kolejne opinie, stanowiące rekomendacje dla Komisji Europejskiej, w zakresie środków legislacyjnych. Podczas opracowywania opinii Komitet nie opiera się na wyniku pojedynczej publikacji, ale stosuje podejście WOE (weigh-of-evidence), czyli ocenia ciężar dowodu w oparciu o wszystkie dostępne dane i publikacje naukowe. Ocena bezpieczeństwa parabenów wciąż trwa, aktualnie Komitet zajmuje się analizą badań reprotoksyczności propyloparabenu, przeprowadzonych w 2012 roku przez francuską agencję AFSSAPS. Badania te potwierdziły bezpieczeństwo substancji dla zdrowia ludzi. Komisja Europejska na bieżąco wprowadza stosowne ograniczenia prawne, reagując na zalecenia Komitetu. Aktualnie Komisja planuje wprowadzenie zakazu stosowania \r\nkilku parabenów, dla których nie ma dostępnych pełnych badań toksykologicznych – tłumaczy Ewa Starzyk.\r\n\r\n- Trudno przewidzieć, czy przemysł w pewnym momencie sam nie zrezygnuje ze stosowania parabenów w kosmetykach, z powodu czarnego PR, jaki stosują w odniesieniu do tych związków media i niektóre organizacje konsumenckie. W pewnym momencie sami producenci zaczęli używać na produktach deklaracji „nie zawiera parabenów” – dodaje ekspertka.\r\n\r\nCzy zatem trzeba obawiać się substancji zawartych w kosmetykach? Pamiętajmy, że każdy taki produkt przed wprowadzeniem na rynek musi przejść drobiazgową ocenę toksykologiczną. Rak piersi to poważny problem, jednak pamiętajmy, że wcześnie wykryty, jest w pełni uleczalny. Należy regularnie przeprowadzać samobadanie piersi, a po 40 roku życia poddawać się badaniu mammograficzne. Poza tym pamiętajmy, iż nie udowodniono wpływu kosmetyków na rozwój raka, jednak istnieją czynniki, które niewątpliwie zwiększają ryzyko zachorowania. Są to, oprócz przyczyn genetycznych, palenie tytoniu, otyłość, brak ruchu czy niezbilansowana dieta. Może więc warto skupić się na tym, by jak najbardziej ograniczyć te negatywne czynniki?\r\n\r\nTekst: Sylwia Rost\r\n\r\n(sr\/pho), kobieta.wp.pl\r\n\r\nPOLECAMY:\r\n\r\n  Wybierz z nami najpiękniejszą modelkę \r\n\r\n  Uciskanie – nowa metoda walki z rakiem? \r\n\r\n  Rak płuc zabija coraz więcej kobiet \r\n\r\n  Tabletki przeciwbólowe – co wybrać? \r\n\r\n Kosmetyki, które działają jak botoks \r\n\r\n"
http://kobieta.wp.pl/anemia-lubi-kobiety-5982428915528833a,"Anemia lubi kobiety Mimo odpowiedniej ilości snu czujesz się zmęczona i ospała? Brakuje ci energii i nie potrafisz się skoncentrować na pracy? Twoje włosy i paznokcie stały się słabe i łamliwe, cera jest blada, a w kącikach ust pojawiły się zajady? Bardzo możliwe, że u podstaw tych objawów leży niedokrwistość, czyli anemia. Dolegliwość ta szczególnie upodobała sobie kobiety. Jak ją zdiagnozować i skutecznie leczyć? Mimo odpowiedniej ilości snu czujesz się zmęczona i ospała? Brakuje ci energii i nie potrafisz się skoncentrować na pracy? Twoje włosy i paznokcie stały się słabe i łamliwe, cera jest blada, a w kącikach ust pojawiły się zajady? Bardzo możliwe, że u podstaw tych objawów leży niedokrwistość, czyli anemia. Dolegliwość ta szczególnie upodobała sobie kobiety. Jak ją zdiagnozować i skutecznie leczyć? Aby zrozumieć istotę anemii, trzeba uzmysłowić sobie, dlaczego żelazo jest tak ważne dla prawidłowego funkcjonowania organizmu. Jak wiadomo, obok leukocytów i trombocytów we krwi znajdują się również erytrocyty. Ich składnikiem jest hemoglobina, czyli czerwony barwnik, który odgrywa niebagatelną rolę - uczestniczy w transporcie tlenu z płuc do wszystkich komórek ciała. I tu na „scenie” pojawia się żelazo - jest to najważniejszy budulec hemoglobiny. Jeśli więc żelaza jest zbyt mało, utrudnione jest zaopatrywanie narządów w życiodajny tlen. Jak można zdiagnozować anemię? Przyczyny anemii Najważniejszym wskaźnikiem, świadczącym o niedokrwistości, jest niskie stężenie hemoglobiny we krwi. Niepokojącym sygnałem jest spadek jej zawartości poniżej 120 g/l (w przypadku mężczyzn jest to 130 g/l). Istotna jest również liczba erytrocytów oraz hematokryt, czyli wyrażony w procentach stosunek objętości erytrocytów do objętości krwi. Na niedokrwistość może wskazywać stężenie czerwonych krwinek mniejsze niż 3,7-3,9 mln/mm3. Natomiast w przypadku hematokrytu za dolną granicę przyjmuje się 37 proc. Jakie są przyczyny obniżonych wartości tych wskaźników? Głównym czynnikiem jest wspomniany niedobór żelaza. Może on wynikać zarówno z niewystarczającej podaży pierwiastka w diecie, jak i z zaburzeń jego wchłaniania. Anemia rozwija się więc często u osób intensywnie odchudzających się bądź przestrzegających diety wegetariańskiej. Dlaczego? W produktach roślinnych jest znacznie mniej żelaza niż w mięsie, słusznie uważanym za skarbnicę tego pierwiastka, a ponadto jest ono gorzej przyswajalne (tzw. żelazo niehemowe). Z kolei upośledzone wchłanianie związane jest np. z celiakią, inaczej chorobą trzewną.   Zbyt obfite miesiączki grożą anemią    Dlaczego wciąż czuję się zmęczona?    Uwaga, mdleję!  POLECAMY:   Anemia w czasie ciąży  Anemia może się rozwinąć także w konsekwencji jednorazowej znacznej utraty krwi bądź niewielkich, lecz przewlekłych krwawień. Ryzyko stwarzają więc krwotoki z nosa, krwawienia z przewodu pokarmowego czy… obfite miesiączki. Dolegliwość bardzo często towarzyszy ciąży, w czasie której zapotrzebowanie na żelazo znacznie wzrasta. Warto wiedzieć, że za niedokrwistością może stać także niedobór witaminy B12, kwasu foliowego czy miedzi, które podobnie jak żelazo, są niezbędne do prawidłowego powstawania i funkcjonowania erytrocytów. Jak wygląda leczenie? Dieta nie wystarczy, aby uporać się z anemią, ale odgrywa niezwykle ważną rolę w profilaktyce niedokrwistości. Dzienne zapotrzebowanie na żelazo wynosi w przypadku kobiet 18 mg. Biorąc pod uwagę fakt, że spośród całej ilości pierwiastka, dostarczanej wraz z pożywieniem, wchłaniane jest zaledwie 10 proc., w codziennej diecie powinno się znaleźć przynajmniej 180 mg żelaza. Najwięcej zawiera go mięso, zwłaszcza wątróbka wieprzowa (około 19 g w 100 g mięsa), żółtko jaj, ryby. Spośród roślin warto sięgać przede wszystkim po warzywa strączkowe (w 100 g białej fasoli jest około 7 g żelaza) i buraki. Przyswajalność żelaza zwiększa witamina C, dobrą praktyką jest więc łączenie mięsa z surówką skropioną sokiem z cytryny. Posiłku nie należy popijać herbatą - obecne w niej taniny ograniczają wchłanianie żelaza. Jeśli pojawiły się objawy świadczące o anemii, należy udać się do lekarza, który w pierwszej kolejności skieruje na badanie krwi. Dalsze postępowanie uzależnione jest od nasilenia i przyczyn niedokrwistości. Najczęściej skuteczna okazuje się suplementacja doustna, czasem żelazo podawane jest dożylnie lub domięśniowo. Leczenia nie należy podejmować na własną rękę - anemia może być symptomem poważnych chorób, np. nowotworów, w przypadku których zwiększenie ilości żelaza w diecie nie wystarczy. map/(kg)   Zbyt obfite miesiączki grożą anemią    Dlaczego wciąż czuję się zmęczona?    Uwaga, mdleję!  POLECAMY:   Anemia w czasie ciąży"
http://kobieta.wp.pl/lupiez-jak-z-nim-walczyc-5982428281582209a,"Łupież - jak z nim walczyć? I znów to samo! Łupież, powracający jak bumerang wraz z kolejnym nadejściem „czapkowego sezonu”. Ale co zrobić, albo czapka albo wieczny katar... Wybór jest więc prosty, a jednak zdrowie najważniejsze. Kiedy pojawia się łupież? Jak z nim walczyć? Jaką dietę wówczas stosować? Czym jest doustna kuracja probiotykiem ST11? Oto metody, czy znasz je wszystkie? I znów to samo! Łupież, powracający jak bumerang wraz z kolejnym nadejściem „czapkowego sezonu”. Ale co zrobić, albo czapka albo wieczny katar... Wybór jest więc prosty, a jednak zdrowie najważniejsze. Kiedy pojawia się łupież? Jak z nim walczyć? Jaką dietę wówczas stosować? Czym jest doustna kuracja probiotykiem ST11? Oto metody, czy znasz je wszystkie? Kiedy pojawia się łupież? Z reguły w najmniej odpowiednim momencie i oczywiście bez zapowiedzi. Zawsze wtedy, kiedy: nasz organizm jest osłabiony, cierpimy z powodu zaburzeń hormonalnych, jesteśmy narażone na silny stres, często zażywamy kąpieli w chlorowanej wodzie... A także wtedy, kiedy przebywamy w pomieszczeniach o niskiej temperaturze i wilgotności powietrza. Łupież, łupieżowi nie równy... Łupież to nic innego jak wynik złuszczania się zrogowaciałej warstwy naskórka. Skóra głowy cierpi z powodu dwóch rodzajów łupieżu zwykłego tzw. suchego i tłustego. Suchy łupież To właśnie on stanowi najpospolitszą odmianę łojotokową. Jeśli z głowy sypią się śnieżnobiałe, suche płatki naskórka, możesz mieć pewność, że to właśnie ten rodzaj łupieżu. Za jego przyczynę najczęściej podaje się złą higienę skóry głowy, nieodpowiednie, źle spłukiwane produkty do pielęgnacji lub stosowane w nadmiarze kosmetyki do stylizacji włosów.  Łupież tłusty To jedna z prawdopodobnych przyczyn łysienia łojotokowego, trudniejszy do usunięcia. I choć tłusty łupież bywa mniej widoczny, gdyż raczej trzyma się skóry głowy, jest zdecydowanie bardziej uciążliwy. Towarzyszy mu stan zapalny, włosy szybko się przetłuszczają, skóra głowy swędzi, a duże, tłuste, żółtawe płaty złuszczonego naskórka „zdobią” fryzurę. Przyczyną tłustego łupieżu są drożdżaki, np. Pityrosporum ovale. Mam łupież i co dalej? Zacznij od szamponu przeciwłupieżowego. Jeśli jednak domowe leczenie okaże się nie skuteczne udaj się po pomoc do specjalisty, często bowiem łupież mylony jest grzybicą i łuszczycą. Jak wybrać odpowiedni szampon? Zwróć uwagę na jego skład, bo powinien się w nim znaleźć: kwas salicylowy, cynk, smoła pogazową, selen, siarka lub ketokonazol, a więc substancje grzybobójcze, odkażające oraz złuszczające. Pamiętaj również o właściwej diecie. Kiedy pojawia się łupież twój organizm potrzebuje przede wszystkim witamin z grupy B oraz siarki, największe ich ilości znajdziesz w jajach, drożdżach, orzechach i rybach. Doustna kuracja probiotykiem ST11. Mechanizm jego działania polega na pobudzeniu miejscowej odporności w skórze, zmniejszeniu stanu zapalnego, co w konsekwencji prowadzi do odbudowy uszkodzonej bariery lipidowej naskórka i ustępowania łupieżu. Kuracja trwa 2 miesiące i jest skuteczna zarówno w leczeniu łupieżu suchego jak i tłustego i co najważniejsze probiotyk zapobiega nawrotom choroby. Czy łupież jest zaraźliwy? Odpowiedz nie jest jednoznaczna, a wszystko zależy od jego przyczyny. Łupież może być przenoszony wtedy, gdy do jego powstawania przyczyniają się grzyby. Na wszelki wypadek lepiej jest nie dzielić się ukochaną szczotką do włosów, a podczas wizyty w salonie fryzjerskim zwrócić uwagę na to czy narzędzia zostały wcześniej odpowiednio zdezynfekowane. (bb)   Więcej na stronie www.pieknieje.pl"
http://kobieta.wp.pl/antybiotyk-brac-czy-nie-5983042964534401a,"Antybiotyk - brać czy nie? Antybiotyk, oprócz eliminowania chorobotwórczych bakterii, niszczy również drobnoustroje, które chronią człowieka przed różnymi chorobami i wcale nie są groźne. Zapalenie dziąsła, angina, zapalenie gardła, grypa, infekcja... Gdy nie pomagają dostępne w aptece preparaty - sięgamy po antybiotyk. Z przepisu lekarza albo z domowej apteczki. Jednakże zanim łykniemy pierwszą tabletkę - zastanówmy się, czy antybiotyk rzeczywiście jest cudownym lekiem na wszystko. Antybiotyki to nic innego jak związki organiczne, będące naturalnymi produktami przemiany materii niektórych drobnoustrojów. Są to leki przeciwdziałające infekcjom wywołanym przez drobnoustroje chorobotwórcze, m.in. bakterie, grzyby oraz pierwotniaki. Antybiotyki przyczyniają się do śmierci komórki bakteryjnej, jak i do ograniczenia możliwości jej rozmnażania. Działają więc zarówno bakteriobójczo jak i bakteriostatycznie. Mogą być także używane profilaktycznie w zapobieganiu zakażeniom bakteryjnym w przypadku osłabienia odporności. Wbrew powszechnej opinii, antybiotyki nie przeciwdziałają wirusom. Skuteczność antybiotyków jest bardzo duża, jednak nieodpowiednie zażywanie może przynieść odwrotny skutek. Antybiotyk bowiem, oprócz eliminowania chorobotwórczych bakterii, niszczy również drobnoustroje, które chronią człowieka przed różnymi chorobami i wcale nie są groźne. Żeby do tego nie doszło, po każdej kuracji antybiotykiem należy uzupełnić zniszczoną florę bakteryjna. Wystarczy zażyć specjalne preparaty zawierające dobroczynne bakterie lub jedząc na przykład jogurty typu bio, z żywymi kulturami bakterii. Antybiotyki działają na cały organizm, nie tylko na bakterie. Dlatego mogą zaburzać różne przebiegające w nim procesy biochemiczne. Poza tym bakterie szybko przystosowują się do zmian w środowisku, w którym przyszło im żyć. Pamiętaj, że zarazki staję się odporniejsze na leczenie, jeśli często powtarzasz kuracje antybiotykowe, stosujesz lek bez porozumienia z lekarzem, przyjmujesz antybiotyk w zbyt małych dawkach lub przerywasz leczenie przed czasem. Niektóre antybiotyki mogą wywoływać skutki uboczne, takie jak reakcje uczuleniowe oraz dysbakteriozy (zniszczenie naturalnej flory bakteryjnej człowieka). Co zrobić, aby takowego działania uniknąć? Przede wszystkim należy stosować lek według wskazań lekarza. Nie wolno też przerywać kuracji, gdy tylko objawy ustąpią. Nie łykaj też antybiotyków, które akurat znajdziesz w domowej apteczce! Jeśli prawidłowo przeprowadzisz kurację - nie powinna zostać żadna porcja leku. ZOBACZ RÓWNIEŻ  JA, ON I PRZYJACIÓŁKA   W NIEBIE NIE MA PODZIAŁÓW   SPOSÓB NA SZCZĘŚLIWY DZIEŃ  Jeśli bierzemy antybiotyk - nie pijmy alkoholu. Może on utrudniać lub zwiększać wchłanianie leku przez organizm, a czasem nawet wzmacniać działania uboczne. Także niskoprocentowe napoje alkoholowe wchodzą w interakcje z niektórymi antybiotykami. Pamiętajmy również o tym, aby nie popijać leku sokami cytrusowymi, mlekiem ani napojami mlecznymi. Związki zawarte w sokach utrudniają wchłanianie antybiotyku z przewodu pokarmowego. Mleko i jego przetwory (kefir, jogurt, sery) mają dużo wapnia, który wchodzi w reakcję z lekiem, tworząc nierozpuszczalne w wodzie sole, przez co jest on gorzej wchłaniany - o około 50 proc. Najlepiej zatem popić preparat dużą ilością niegazowanej wody z niewielką zawartością soli mineralnych. Na czas przyjmowania antybiotyków należy odstawić preparaty zawierające żelazo, wapń oraz leki stosowane w nadkwaśności żołądka. Wiążą się one wzajemnie i nie są wchłaniane z przewodu pokarmowego. Nie przyjmuj też żadnych witamin, ponieważ są dobrą pożywką dla bakterii. Po multiwitaminy sięgnij natomiast po zakończeniu kuracji, żeby wzmocnić organizm. Pomimo tego, że kapsułki antybiotyku mogą być duże i trudne do przełknięcia - nie rozgryzaj tabletek i nie wysypuj zawartości pigułki. Jeśli rozdrobnisz lek, do żołądka dotrze jego mniejsza dawka. Poza tym niektóre preparaty muszą trafić do żołądka w specjalnej osłonce, żeby nie zniszczył ich kwas solny. Zanim więc sięgniesz po antybiotyk - dobrze się nad tym zastanów. Pamiętaj, że zadziała on właściwie tylko i wyłącznie wtedy, kiedy podejdziesz do niego z rozsądkiem. W innym przypadku zamiast pomóc - może zaszkodzić. A tego przecież nie chcemy. ZOBACZ RÓWNIEŻ  JA, ON I PRZYJACIÓŁKA   W NIEBIE NIE MA PODZIAŁÓW   SPOSÓB NA SZCZĘŚLIWY DZIEŃ"
http://kobieta.wp.pl/suplementy-diety-moga-byc-szkodliwe-5982417077646465a,"Suplementy diety mogą być szkodliwe Suplementy diety, takie jak środki wspomagające odchudzanie, mogą być nieskuteczne, a nawet niebezpieczne - uważa prezes AOTM Wojciech Matusewicz. Dodał, że są one w Polsce traktowane jako produkt żywnościowy, więc nie zawierają informacji o przeciwwskazaniach. Suplementy diety, takie jak środki wspomagające odchudzanie, mogą być nieskuteczne, a nawet niebezpieczne - uważa prezes AOTM Wojciech Matusewicz. Dodał, że są one w Polsce traktowane jako produkt żywnościowy, więc nie zawierają informacji o przeciwwskazaniach. Prezes Agencji Oceny Technologii Medycznych podkreślił, że suplementy diety w niektórych krajach europejskich uważa się za leki. Z kolei, jeśli są uznane - jak w Polsce - za produkt żywnościowy, nie zawierają informacji o wskazaniach czy przeciwwskazaniach dotyczących ich stosowania.
Podkreślił, że np. zioła - składniki niektórych suplementów diety - wchodzą w interakcje z lekami. Zaznaczył, że działanie niektórych z nich może niwelować działanie leków stosowanych np. przy terapii u zakażonych wirusem HIV. Z kolei czosnek może powodować krwawienie. ""Przed zabiegiem lekarz anestezjolog każe odstawić aspirynę, ale czy również każe odstawić czosnek?"" - pytał. Prezes AOTM podkreślił także, że niektóre suplementy diety - np. l-karnityna reklamowana jako środek wspomagający odchudzanie - są nieskuteczne.
- Jeśli producenci suplementu piszą w ulotce, że ma działanie wspomagające, to można z dużą dozą prawdopodobieństwa przyjąć, że są one nieskuteczne, ale niekoniecznie bezpieczne - dodał. Podkreślił, że w przypadku leków brak skuteczności jest uznawany za działanie niepożądane. POLECAMY:  OSTROŻNIE Z SUPLEMENTAMI!  Dodał, że spożywanie suplementów witamin jest często nieuzasadnione, gdyż poziom danej witaminy nawet do 30 proc. poniżej normy nie prowadzi do jej niedoboru. Zaznaczył także - powołując się na badania - że tylko witaminy spożywane w owocach i warzywach obniżają skłonność do zachorowań na raka; witaminy w tabletkach nie mają takich właściwości. Zaznaczył także, że brak precyzyjnej definicji suplementu diety wykorzystują producenci, którzy wprowadzają na rynek preparaty przeciw przeziębieniu, przeciwbólowe, witaminowe, tak je definiując. Np. rutinoscorbin - sprzedawany jest jako lek a rutinacea - jako suplement diety, choć - jak podkreślił Matusewicz - to jest dokładnie to samo. Suplement diety jest to środek spożywczy, którego celem jest uzupełnienie normalnej diety, będący skoncentrowanym źródłem witamin lub składników mineralnych lub innych substancji wykazujących efekt odżywczy lub inny fizjologiczny. Jako suplementy diety wprowadzane są na rynek preparaty reklamowane, m.in. jako wspomagające odchudzanie, wzmacniające odporność, działające antydepresyjnie, o właściwościach odtruwających. Według Matusewicza, rynek suplementów diety w Polsce to ok. 2 mld złotych. (PAP/ma) POLECAMY:  OSTROŻNIE Z SUPLEMENTAMI!"
http://kobieta.wp.pl/jedz-ryby-5982075743577217a,"Jedz Ryby! Wszyscy wiemy, że są zdrowe i że jemy ich za mało. I tak naprawdę do tych dwóch informacji ogranicza się nasza wiedza o rybach. Nie wiemy, ile powinniśmy jeść, w jakiej postaci przynoszą nam najwięcej korzyści i jakie gatunki są szczególnie polecane przez lekarzy ze względu na ich dobroczynne działanie. Wszyscy wiemy, że są zdrowe i że jemy ich za mało. I tak naprawdę do tych dwóch informacji ogranicza się nasza wiedza o rybach. Nie wiemy, ile powinniśmy jeść, w jakiej postaci przynoszą nam najwięcej korzyści i jakie gatunki są szczególnie polecane przez lekarzy ze względu na ich dobroczynne działanie. Nasze tygodniowe menu powinno zawierać minimum dwie porcje (2x150g) świeżej, mrożonej lub puszkowanej ryby, z czego co najmniej jedna musi być racją tłustej ryby. Do ryb tłustych zaliczamy makrelę, łososia, sardelę, śledzia, pstrąga, sardynki i świeżego (nie puszkowanego) tuńczyka. Zarówno wyżej wymieniona grupa, jak i białe ryby (dorsz, łupacz, żabnica, mintaj, morszczuk, maruna, grenadier), są znakomitym źródłem protein, witamin i minerałów. Jednak te pierwsze, w odróżnieniu od białych ryb zawierających głównie wodę i białko, są bogata w tłuszcze. Ich zawartość w tłustych rybach jest wyższa nawet niż w niektórych mięsach, ale też tłuszcz ten jest zupełnie inny od tego, który znajdziemy w wieprzowinie czy wołowinie.  WAKACJE NA CZYSTO   NIE JESTEM KURĄ DOMOWĄ!   TE BOLESNE DNI  Ryby tłuste są bogate w kwasy tłuszczowe omega-3. Badania poświęcone tym związkom pokazują, że chronią one przed chorobami serca, zapobiegają powstawaniu skrzepów w naczyniach krwionośnych, obniżają ciśnienie krwi, podnoszą poziom dobrego cholesterolu, poprawiają funkcjonowanie systemu odpornościowego, mogą zapobiegać artretyzmowi oraz zwalczać pewne choroby skóry. Udowodniono również, że kwasy omega-3 mogą pomóc ludziom cierpiącym na dysleksję i przejawiającym skłonność do depresji, a nawet podnieść poziom IQ. Rybą najbogatszą w kwasy omega-3 jest makrela, zawierająca najwięcej tłuszczu spośród wszystkich tłustych ryb – nawet 30 gram na 100 gram ryby, z czego aż pięć procent to kwasy omega-3. Ryby nie są jedynym źródłem tych dobroczynnych substancji. Można je znaleźć także w skorupiakach, wołowinie, wieprzowinie, drobiu i niektórych roślinach strączkowych, ale jest ich tam dużo mniej niż w rybach. Kwasy omega-3 można również spożywać w postaci tabletek. Na rynku dostępne są bogate w nie suplementy diety, jednak jedząc ryby zapewnimy sobie także sporą dawkę białka. Ryby pomagają również na inne schorzenia. Osoby jedzące je regularnie rzadziej zapadają na raka ust, przełyku, okrężnicy, piersi, jajników i prostaty. Ryby zmniejszają prawdopodobieństwo wystąpienia demencji, powstania stanów zapalnych takich jak reumatyzm oraz zachorowania na astmę. Niemniej, jedzenie tłustych ryb może mieć również negatywne strony. W porównaniu z innymi gatunkami, są one zwykle wyżej w łańcuchu pokarmowym, co oznacza, że zanieczyszczenia takie jak rtęć, dioksyny (substancje toksyczne) i bifenyle polichromowane (związki silnie rakotwórcze) mogą znaleźć się w ich mięsie. Dzieje się tak dlatego, że ryby nie wydalają toksyn. Nie tylko chłoną szkodliwe substancje z wody, ale także z mięsa mniejszych, zjadanych przez siebie ryb. Im ryba większa, tym więcej może zawierać rtęci i innych szkodliwych składników. Zatrucie człowieka rtęcią może powodować uszkodzenie nerwów i mózgu.  WAKACJE NA CZYSTO   NIE JESTEM KURĄ DOMOWĄ!   TE BOLESNE DNI  Z tego powodu ustalono pewne limity dotyczące spożycia tłustych ryb. I tak, dziewczęta i kobiety, które planują w przyszłości zajść w ciążę, które już spodziewają się dziecka lub karmią piersią, nie powinny jeść więcej niż dwie porcje tłustych ryb tygodniowo. Pozostałe panie oraz przedstawiciele płci brzydkiej, mogą jeść nawet cztery porcje tłustych ryb. Ponadto, młodzieży poniżej 16 roku życia oraz kobietom ciężarnym, karmiącym lub planującym rodzinę, zaleca się wykluczenie ze swojej diety, zawierającego bardzo dużo rtęci, mięsa marlina, rekina, miecznika, płaszczki, molwy, suma i gardłosza atlantyckiego. Mimo ostrzeżeń, dietetycy apelują, byśmy jedli więcej ryb. Dzieje się tak dlatego, że nie zbliżamy się nawet do niebezpiecznej, górnej granicy ich spożycia. Stanowczo za rzadko goszczą one na naszych stołach. Z drugiej strony, stoimy przed problemem zagrożenia pewnych gatunków wyginięciem. W wielu miejscach łowi się zdecydowanie za dużo, przez co np. dorsz może już wkrótce zniknąć nie tylko z zamrażarek w sklepach rybnych. Według danych Organizacji Narodów Zjednoczonych, potencjał 25% łowisk nie jest w pełni wykorzystywany; 47% jest wykorzystany prawidłowo; 15% łowisk jest nadmiernie eksploatowanych a 10% odradza się powoli na skutek ich wcześniejszego całkowitego spustoszenia. Z tego powodu wielu ludzi niechętnie sięga po dorsza czy łupacza, nie chcąc przyczyniać się do eksterminacji tych gatunków. Dobra wiadomość jest taka, że nie przykładając ręki do zagłady gatunków, możemy dalej cieszyć się lekkim smakiem ryb. Po pierwsze, możemy jeść różne, również te mniej znane, gatunki, zamiast skupiać się tylko na dwóch-trzech, po które zwykle sięgają konsumenci. Po drugie, możemy kupować ryby od zaufanych, najlepiej lokalnych dostawców. Po trzecie, nie powinniśmy bać się zadawać pytań o to, czy źródło, z którego pochodzą kupowane przez nas ryby jest trwałe i odnawialne. No i oczywiście, nie należy kupować ryb, o których wiemy, że są zagrożone, lub, że ich poławianie jest nielegalne. Poddając rybę obróbce termicznej, należy pamiętać, że jej smażenie nie jest najlepszym pomysłem. Pieczenie, grillowanie, gotowanie w wodzie czy na parze to najzdrowszy sposób przyrządzania ryby. Smażenie, zwłaszcza w głębokim tłuszczu i w wysokiej temperaturze, niszczy kwasy omega-3.  WAKACJE NA CZYSTO   NIE JESTEM KURĄ DOMOWĄ!   TE BOLESNE DNI"
http://kobieta.wp.pl/o-twoim-zapachu-decyduje-czerwone-mieso-5983058869425281a,"O twoim zapachu decyduje czerwone mięso Mężczyźni, którzy chcą mieć powodzenie u kobiet, powinni ograniczyć ilość czerwonego mięsa w diecie. Ta rada to wniosek z eksperymentu antropologa Jana Havlícka z Uniwersytetu Karola w Pradze. Uczony sprawdził, na ile prawdziwy jest pogląd panujący wśród Hindusów wegetarian, że ludzie jedzący dużo mięsnych potraw źle pachną. Mężczyźni, którzy chcą mieć powodzenie u kobiet, powinni ograniczyć ilość czerwonego mięsa w diecie. Ta rada to wniosek z eksperymentu antropologa Jana Havlícka z Uniwersytetu Karola w Pradze. Uczony sprawdził, na ile prawdziwy jest pogląd panujący wśród Hindusów wegetarian, że ludzie jedzący dużo mięsnych potraw źle pachną. Grupa studentów przez dwa tygodnie żywiła się głównie czerwonym mięsem. Kobiety odbierały ich zapach jako mniej przyjemny i silniejszy niż zapach mężczyzn na diecie wegetariańskiej.  CO NAJBARDZIEJ LUBIĄ POLACY?   SZAŁ NA ZDROWĄ ŻYWNOŚĆ   ŻYWNOŚĆ, KTÓRA OCHRONI NAS PRZED RAKIEM  Dr Havlícek radzi w październikowym numerze czasopisma ""Chemical Senses"", by unikać też nadmiaru pieprzu, chili, serów pleśniowych, kapusty, fermentowanych produktów mlecznych i marynowanych ryb. Pod ich wpływem zapach ciała może się stać nieprzyjemny. Nos na powitanie Do niedawna sądzono, że ewolucja wyposażyła człowieka w stępiały węch i świetny wzrok. Wzrok był najbardziej przydatny istocie wyprostowanej. Komunikacja między ludźmi miała się ograniczać do sygnałów dźwiękowych, wzrokowych i dotykowych. Ten pogląd ugruntowali genetycy, odkrywając, że większość ssaków ma około tysiąca genów odpowiedzialnych za rozwój zmysłu powonienia, a zwierzęce nosy potrafią odróżnić nawet 500 tys. zapachów. Ludzie na tym tle wypadają blado: mają zaledwie jedną trzecią z tysiąca genów odpowiedzialnych za węch. Genetycy twierdzą, że zanikanie zmysłu powonienia będzie postępowało. Najnowsze badania sugerują jednak, że człowiek nie jest zapachowym daltonistą. Według dr Barbary Sommerville z University of Leeds w Wielkiej Brytanii, nieprzypadkowo twarze i dłonie są najważniejszymi częściami ciała w procesie poznawania się - w tych miejscach (i w okolicach uszu) znajdują się najłatwiej dostępne gruczoły zapachowe. Inuici z Ameryki Północnej na powitanie nie tylko pocierają się nosami, ale także się wąchają. Nos wystarcza, by rozpoznać najbliższą rodzinę. Z badań prof. Richarda H. Portera wynika, że noworodki uczą się rozpoznawać matkę w ciągu kilku tygodni, ale matki znają woń dzieci już po dwóch dniach od porodu. Ojcowie potrzebują aż trzech tygodni. Pamięć zapachu najbliższych krewnych pozostaje żywa nawet po 30 miesiącach rozłąki.  SKORZYSTAJ Z PRZEPISÓW NA DANIA BEZMIĘSNE  Zapachowy identyfikator Ryś, pocierając łbem o ziemię, zostawia wiadomość o swoim wieku, płci i pozycji społecznej; pot przerażonego szczura to sygnał alarmujący inne gryzonie o niebezpieczeństwie; samce myszy toczą pojedynki na zapachy. Zapach ciała człowieka jest niepowtarzalny tak jak wygląd i odręczny podpis. Skoro każdy człowiek ma zapachowy identyfikator, to źródła tej inności należy szukać w genach. Przemawia za tym fakt, że zapachy bliźniąt jednojajowych nawet dla psiego nosa są niemal identyczne. Z badań genetyków wiadomo, że fragment DNA zwany głównym układem zgodności tkankowej (MHC - major histocompatibility complex) to jedna z najbardziej różnorodnych części naszego genomu. W populacji może istnieć kilkanaście wersji MHC. Produkty uboczne układu odpornościowego, charakterystyczne dla każdego MHC, są wydalane z moczem. Myszy potrafią je odróżnić, sprawdzając w ten sposób stopień pokrewieństwa z potencjalnym partnerem. Wybierają osobniki o innych genach układu zgodności tkankowej, zapewniając potomstwu dobre zdrowie. Okazuje się, że ludzie rozpoznają osoby o różnym typie MHC nie gorzej niż gryzonie. Wpływ zapachu na dobór partnera potwierdził test, w którym główną rolę odegrała nieświeża koszula. Kobiety miały ocenić atrakcyjność mężczyzn na podstawie zapachu ich ubrania. Wybierały panów, których geny MHC najbardziej różniły się od ich własnych. Straciła zatem sens teoria głosząca, że woń ciała człowieka jest bez znaczenia dla seksualności. Wysyłamy i odbieramy precyzyjne informacje, których nadajnikiem jest skóra. W porównaniu ze skórą innych naczelnych nasza jest gęsto naszpikowana gruczołami zapachowymi. Nie przypadkiem gruczoły te zaczynają działać pełną parą, gdy wchodzimy w okres dojrzewania.  SKORZYSTAJ Z PRZEPISÓW NA DANIA BEZMIĘSNE"
http://kobieta.wp.pl/gorzka-czekolada-poprawia-koncentracje-5982759058220161a,"Gorzka czekolada poprawia koncentrację Gorzka czekolada z wysoką zawartością kakao i teaniny wspomaga koncentrację, a jednocześnie sprzyja obniżeniu ciśnienia krwi. Gorzka czekolada z wysoką zawartością kakao i teaniny wspomaga koncentrację, a jednocześnie sprzyja obniżeniu ciśnienia krwi - donosi czasopismo „NeuroRegulation”. Naukowcy z Uniwersytetu Północnej Arizony (USA) przekonują, że przekąska w postaci gorzkiej czekolady może zapobiec kryzysowi produktywności w ciągu dnia, bo skutecznie wzmaga naszą czujność i koncentrację. Jeśli czekolada zawiera dodatkowo teaninę – związek o działaniu relaksującym – pozwala nie tylko na zachowanie jasności umysłu, ale przyczynia się do natychmiastowego obniżenia ciśnienia krwi. Badacze mierzyli nastrój, ciśnienie krwi i czynność mózgu (przy pomocy badania EEG) u 122 osób w wieku 18-25 lat przed i po konsumpcji jednego spośród następujących produktów: czekolady o wysokiej zawartości kakao (60 proc.), wersji bez kakao, smakołyku zawierająceego dużą ilość kakao i teaniny, zwykłej wody, wody o wysokiej zawartości cukru i wody o niskiej zawartości cukru. Okazało się, że badani, którzy spożywali gorzką czekoladę o wysokiej zawartości kakao (60 proc.), stawali się w wyniku tego bardziej czujni i uważni. Nieznacznie wzrastało też ich ciśnienie krwi. Natomiast uczestnicy, którzy konsumowali czekoladę zawierającą zarówno duże ilości kakao, jak i teaninę - aminokwas występujący w zielonej herbacie – doświadczali spadku ciśnienia krwi, przy czym ich koncentracja także utrzymywała się na wysokim poziomie. - L-teanina to niezwykły związek, który obniża ciśnienie krwi i sprzyja powstawaniu w mózgu uspokajających fal alfa. Założyliśmy, że skoro czekolada wywołuje chwilowy skok ciśnienia, a L-teanina jego obniżenie, to połączenie tych dwóch składników będzie przeciwdziałało niepożądanym efektom – mówi współautor badania Larry Stevens. Naukowcy mają nadzieję, że wyniki przyczynią się do wprowadzenia na rynek nowego rodzaju czekolady, która w krytycznych momentach pomoże zachować ostrość umysłu, a przy tym będzie sprzyjała leczeniu nadciśnienia. W Polsce L-teaninę można nabyć jako suplement diety w postaci kapsułek. (PAP), ooo/ agt/"
http://kobieta.wp.pl/bez-pomidora-ani-rusz-5983035410391681a,"Bez pomidora ani rusz Trudno wyobrazić sobie kuchnię bez pomidorów. O specjałach włoskich czy hiszpańskich moglibyśmy wręcz zapomnieć, ale nawet nasza rodzima polska kuchnia nie mogłaby się obyć bez tych czerwonych przysmaków."
http://kobieta.wp.pl/fakty-i-mity-dotyczace-szpinaku-5982753568711297a,"Fakty i mity dotyczące szpinaku Czy to prawda, że szpinak to najlepsze źródło żelaza? Czy to prawda, że szpinak to najlepsze źródło żelaza?
Spożycie szpinaku polecane jest dzieciom i młodzieży, osobom z nadwagą oraz osobom prowadzącym siedzący tryb życia. Szpinak zawiera beta-karoten, luteinę, witaminę C, magnes, potas i wiele innych wartościowych minerałów.
Jak go przygotować, by je zachował?"
http://kobieta.wp.pl/5-zasad-stosowania-masek-do-wlosow-5982324013990529a,"5 zasad stosowania masek do włosów Regularne koloryzacje czy korzystanie z narzędzi do stylizacji nie pozostają bez wpływu na włosy. Z czasem stają się one matowe, przesuszone, aż wreszcie się łamią. Ich kolor blaknie, więc cierpliwość dobiega końca. Nie ma jednak takiego problemu, któremu nie dałoby się zapobiec dzięki odpowiedniej pielęgnacji. Tak jest i z włosami, które dobrze jest nie tylko oczyszczać, ale i odżywiać oraz od czasu do czasu intensywnie regenerować. Tu z odsieczą przychodzą maski. Regularne koloryzacje czy korzystanie z narzędzi do stylizacji nie pozostają bez wpływu na włosy. Z czasem stają się one matowe, przesuszone, aż wreszcie się łamią. Ich kolor blaknie, więc cierpliwość dobiega końca. Nie ma jednak takiego problemu, któremu nie dałoby się zapobiec dzięki odpowiedniej pielęgnacji. Tak jest i z włosami, które dobrze jest nie tylko oczyszczać, ale i odżywiać oraz od czasu do czasu intensywnie regenerować. Tu z odsieczą przychodzą maski. Choć maski do włosów to jedne z najskuteczniejszych produktów do pielęgnacji włosów, bardzo często zarzuca się im nieskuteczność oraz obciążanie włosów. Powód? Nieodpowiednie stosowanie tego typu kosmetyków pozbawia włosy szansy na skorzystanie z dobroczynnych właściwości składników odżywczych, a na dodatek sprawia, że wyglądają, jakby nie były zadbane, lecz zwyczajnie tłuste. Oto kilka zasad, o których warto pamiętać podczas kolejnego nakładania maski. Jak często ją stosować? Pielęgnacja włosów, tak jak i twarzy czy ciała, wymaga regularności. Częstość nakładania na nie maski zależy od potrzeb. W przeciwieństwie do odżywki nie stosuje się jej na co dzień, ale raczej co dwa lub trzy tygodnie. Częstszego nakładania maski, tj. co tydzień, ewentualnie dwa, wymagają z pewnością włosy farbowane, które dzięki odpowiednim składnikom odżywczym odzyskują elastyczność, odpowiedni poziom nawilżenia oraz łatwiej się rozczesują. W takim przypadku warto też zainwestować w dobrą maskę przeznaczoną właśnie do włosów farbowanych. Jako że wzmacnia ona kolor, odkłada w czasie konieczność kolejnego farbowania, które przecież nie pozostaje bez wpływu na ich kondycję. Przeczytaj opis Maska masce nierówna – warto o tym pamiętać zwłaszcza przed jej zakupem. Zawczasu dobrze przeczytać zalecenia stosowania oraz skład, dzięki czemu dowiemy się, jakich wyników należy się spodziewać. Inaczej działa bowiem maska do włosów farbowanych, inaczej do włosów blond, suchych czy kręconych. Niekiedy wystarczy wyłącznie maska nawilżająca, innym razem konieczna jest już intensywnie regenerująca, która dogłębnie odżywia i przywraca włosom jedwabistość bez nadmiernego ich obciążania. Stosuj na czyste włosy Jednym z częściej spotykanych zarzutów odnośnie działania masek do włosów jest ich niska skuteczność. Nierzadko podkreśla się, że nie dają one dobrych efektów, a dodatkowo obciążają włosy. Jest na to sposób – maskę nakładajmy na świeżo umyte włosy. Po pierwsze, nie należy zmywać jej szamponem, dlatego stosowanie maski przed umyciem włosów mija się z celem. Po drugie, nakładanie jej na nieumyte włosy sprawia, że już na pierwszy rzut oka będą one wyglądać później na zbyt obciążone. Nie nakładaj maski na całe włosy Maskę należy rozprowadzać równomiernie, przeczesując włosy palcami bądź grzebieniem z szeroko rozstawionymi zębami. Składniki odżywcze muszą dotrzeć do wszystkich włosów, dlatego pozostawianie jedynie grubej warstwy produktu na wierzchu mija się z celem. Jedną z najistotniejszych rzeczy jest pomijanie włosów u nasady, które są przecież młodsze, a więc i nie tak zniszczone jak końcówki. Maskę nakładamy co najwyżej od włosów na wysokości ucha, tj. ok. 10 cm od skóry głowy. Wzmocnij działanie kompresem Aby maska przyniosła jak najlepsze efekty, dobrze jest wzmocnić jej działanie kompresem. Po rozprowadzeniu produktu na głowę nakłada się foliowy czepek, a następnie ręcznik, który zawija się w turban. Substancje aktywne wnikają w głąb włosa m.in. pod wpływem ciepła, dlatego dobrze jest również podgrzać całość powietrzem z suszarki. Małgorzata Mrozek / Kobieta WP POLECAMY:   Dieta na piękne i zdrowe włosy    Joanna Brodzik znów jest ambasadorką Garnier"
http://kobieta.wp.pl/wypadanie-wlosow-przyczyny-zapobieganie-6114012863322241a,"Wypadanie włosów – przyczyny, zapobieganie Włosy wypadają, gdy kończy się okres ich wzrostu i przechodzą w stan spoczynku. Czasem ta zmiana przychodzi zbyt szybko i skutkuje nadmiernym wypadaniem włosów. Istnieje wiele** przyczyn wypadania włosów**, od tych błahych do naprawdę poważnych. Oto część z nich: Najlepszym antidotum na wypadanie włosów jest odpowiednia dieta. Włosy potrzebują wielu witamin i minerałów. Dlatego warto wzbogacić swoją dietę w żelazo, krzem, cynk oraz nienasycone kwasy tłuszczowe. Wszystkie te składniki możemy znaleźć w suplementach diety hamujących wypadanie włosów, ale lepiej przyjmować je w naturalnych produktach, takich jak ryby, czerwone mięso, kasza gryczana, bakalie, żytni chleb razowy czy gorzka czekolada. Na nadmierne wypadanie włosów pomogą także bomby witaminowe: czarna porzeczka, pomidor, marchewka, szpinak czy botwinka. Dodatkowo warto zadbać o odpowiednie nawodnienie organizmu, które wpływa na szybkie i skuteczne pozbycie się toksyn oraz prawidłową strukturę komórek.  Świetnym sposobem na zbyt obfite wypadanie włosów jest sporządzanie domowych okładów i maseczek do włosów z naturalnych produktów. Zbawiennym może okazać się kompres z jajek: przed umyciem należy natrzeć skórę głowy żółtkiem i na godzinę zawinąć w ręcznik.  Równie skuteczna jest maska z utartej czarnej rzodkiewki lub czosnku. Na wypadanie włosów można także zastosować kompres z oliwy z oliwek, który rewitalizuje skórę i włosy. Raz na tydzień warto wetrzeć w skórę głowy nalewkę z pokrzywy, która skutecznie zażegna wypadanie włosów. Gdy podstawowe działania profilaktyczne zawiodą, przy nadmiernym wypadaniu włosów warto udać się do lekarza, aby zbadać funkcjonowanie gospodarki hormonalnej, a także kondycję skóry głowy."
http://kobieta.wp.pl/wrazliwe-zeby-5982430593524865a,"Wrażliwe zęby Czasami wystarczy łyk gorącej herbaty czy nawet głębszy oddech, a czujesz dotkliwy ból zębów. Byłaś niedawno u stomatologa, nie masz żadnych ubytków, a zęby bolą. To sygnał ich nadwrażliwości. Według badań – z tego powodu najczęściej cierpią kobiety. Dlaczego tak się dzieje? Paradoksalnie, przyczyną może być większa troska pań o higienę jamy ustnej. Czasami wystarczy łyk gorącej herbaty czy nawet głębszy oddech, a czujesz dotkliwy ból zębów. Byłaś niedawno u stomatologa, nie masz żadnych ubytków, a zęby bolą. To sygnał ich nadwrażliwości. Według badań z tego powodu najczęściej cierpią kobiety. Dlaczego tak się dzieje? Paradoksalnie, przyczyną może być większa troska pań o higienę jamy ustnej. Przyczyną nadwrażliwości zębów jest odsłonięta tkanka zęba tzw. zębina. U niektórych z nas jest to cecha wrodzona. W prawidłowo zbudowanym zębie zębinę, która jest silnie unerwiona, przed działaniem czynników zewnętrznych chronią szkliwo i dziąsła. W przypadku wad wrodzonych szkliwo to nie stanowi szczelnej ochrony. Zazwyczaj jednak to my same osłabiamy tę ochronę, a głównymi winowajcami są złe nawyki higieniczne i niewłaściwa dieta. Na skutek zniszczenia szkliwa lub cofania się dziąseł, zębina znajduje się pod wpływem bodźców termicznych (zimno, ciepło), chemicznych (słodkie, kwaśne) i mechanicznych (szczotkowanie zębów, zgłębnikowanie), a rezultatem jest przenikliwy ból. Ostrożnie z bielą i cytrusami Jeśli zbyt mocno czyścisz zęby, a na dodatek używasz do tego szorstkiej szczoteczki i ścierającej pasty – sama możesz doprowadzić do nadwrażliwości zębów. Osłabiający wpływ na szkliwo mają zwłaszcza pasty i inne środki wybielające. Dlatego dentyści zalecają, aby równocześnie z pastami wybielającymi stosować pasty z wysokoprzyswajalnym fluorem, czyli aminofluorkiem. Nadwrażliwość dotyka też osoby, w których diecie znajduje się dużo owoców cytrusowych, kwaśnych soków, mięsa, gazowanych napojów i słodyczy. Produkty te zmieniają skład chemiczny śliny na kwaśny, co prowadzi do stopniowej demineralizacji szkliwa. Nadwrażliwości możesz się też nabawić podczas snu, gdy mimowolnie zgrzytasz zębami. Obojętne dla szkliwa nie są też stany wyczerpania nerwowego, a także wymioty towarzyszące bulimii czy nawet ciąży, gdy szkliwo zostaje trawione przez soki żołądkowe.   Żucie gumy poprawia koncentrację    Żujesz gumę - uważaj na zmarszczki!    Guma i plaster lepsze od papierosa?  POLECAMY:   ABC higieny jamy ustnej  Porównaj ceny na tanio.pl -  Szczoteczki do zębów  Podstawa – odpowiednia pielęgnacja Walkę z nadwrażliwością zębów zacznij od zakupu odpowiedniej pasty i szczoteczki. Pasta powinna mieć wskaźnik ścieralności ok. 30 RDA. Jeśli na opakowaniu nie ma takiego oznaczenia, rozetrzyj odrobinę w palcach. Gdy poczujesz grudki – zmień na łagodniejszą. Wybierz pastę zawierającą związki fluoru (np. aminofluorek, fluorek cynawy), które zamykają kanaliki zębiny, przez co obniżają jej tkliwość. Szczoteczka do mycia zębów powinna być miękka. Masuj nią lekko dziąsła, zaczynając od miejsc mniej wrażliwych. Rób to ruchami wymiatającymi, a nie pionowo w górę i w dół, gdyż w ten sposób kaleczysz dziąsła. Na zakończenie oczyść przestrzenie międzyzębowe nicią dentystyczną. Czynność ta zapobiega zaleganiu resztek pokarmu i tworzeniu się osadu, co może prowadzić do stanów zapalnych dziąseł, a w dalszej kolejności do odsłonięcia szyjek zębowych. Po umyciu zębów stosuj płyn do płukania ust, który działa przeciwbakteryjnie i zamyka kanaliki. Zmień dietę Ogranicz produkty, które mają działanie kwasotwórcze na ślinę: cytrusy, wędliny, słodycze. Bezpośrednio po zjedzeniu tych produktów nie myj zębów, gdyż są one wtedy pozbawione warstwy ochronnej i na skutek szczotkowania może dojść do ścierania szkliwa. Po zjedzeniu cytrusów wypłucz usta wodą i dopiero wtedy umyj zęby. Tak samo postępuj po zjedzeniu słodyczy, wędliny czy mięsa. Pomoc u dentysty Gdy domowe środki pielęgnacyjne nie przyniosą poprawy, zwróć się o poradę do lekarza stomatologa, który może zlecić odpowiedni preparat, dobrany w zależności od przyczyny nadwrażliwości. Niekiedy wskazane jest pokrycie specjalnymi preparatami zniszczonego szkliwa i odsłoniętej zębiny. mpi/(kg)   Żucie gumy poprawia koncentrację    Żujesz gumę - uważaj na zmarszczki!    Guma i plaster lepsze od papierosa?  POLECAMY:   ABC higieny jamy ustnej  Porównaj ceny na tanio.pl -  Szczoteczki do zębów   Siedem filarów zdrowego życia"
http://kobieta.wp.pl/guma-do-zucia-dobra-czy-zla-5982429003388033a,"Guma do żucia: dobra czy zła? Już przed tysiącami lat ludzie żuli gumę zrobioną z żywicy drzew. Robili to zarówno dla przyjemności, jak i oczyszczenia zębów i odświeżenia oddechu. Chociaż dzisiejsza guma nie przypomina w niczym tamtej z przeszłości - żuć wciąż lubimy. Czy jednak żucie gumy jest w pełni bezpieczne i korzystne dla naszego zdrowia? Już przed tysiącami lat ludzie żuli gumę zrobioną z żywicy drzew. Robili to zarówno dla przyjemności, jak i oczyszczenia zębów i odświeżenia oddechu. Chociaż dzisiejsza guma nie przypomina w niczym tamtej z przeszłości - żuć wciąż lubimy. Czy jednak żucie gumy jest w pełni bezpieczne i korzystne dla naszego zdrowia? Stomatolodzy zalecają żucie gumy po posiłkach, ale tylko wtedy, gdy nie mamy możliwości umycia zębów. Żucie gumy stymuluje produkcję śliny, która zawiera substancje odpornościowe, zmniejszające ilość bakterii w jamie ustnej, a także neutralizujące powstające w niej kwasy. Im mniejsza kwasowość, tym lepiej dla zębów. Ślina wypłukuje także resztki pokarmowe, tym samym oczyszczając zęby. Aby przywrócić naturalne ph, wystarczy żuć gumę przez 15 minut. Nie ma się co łudzić, że guma zastąpi szczoteczkę do zębów. Z pomocą gumy nie da się - tak jak szczoteczką, dokładnie oczyścić powierzchni zębów.  Łagodzi stres W sytuacjach stresowych zaciskamy często mocno szczęki, przez co niszczy się szkliwo nazębne. Żucie gumy łagodzi napięcie mięśniowe i o 16 proc. łagodzi wydzielanie hormonu stresu - kortyzolu. Sięgaj po gumę, gdy znajdujesz się w sytuacji, która powoduje stres.  Ułatwia naukę Żucie gumy pomaga się skupić. Żując dostarczamy do organizmu więcej tlenu, co znakomicie wpływa na koncentrację i lepsze zapamiętywanie. Zalety te docenili nauczyciele w południowych Niemczech, którzy zezwolili uczniom żuć gumę na lekcjach. Ich zdaniem czynność ta wzmacnia zdolności poznawcze dzieci. Dzieci mogą na lekcjach żuć dla zdrowia psychicznego. Powinny jedynie pamiętać o zamykaniu w czasie żucia buzi i wyrzucaniu zużytej gumy do kosza. Powoduje próchnicę Wszystkie gumy owocowe i słodzone mają szkodliwy wpływ na szkliwo zębów i stanowią pożywkę do rozwoju próchnicy.   Żucie gumy poprawia koncentrację    Żujesz gumę - uważaj na zmarszczki!    Guma i plaster lepsze od papierosa?  POLECAMY:   ABC higieny jamy ustnej  Zawiera szkodliwy aspartam W gumach bezcukrowych cukier zostaje zastąpiony substancjami silnie słodzącymi m.in. aspartamem. To szkodliwa neurotoksyna. Wiele osób po spożyciu skarży się na bóle głowy, zmęczenie. Naukowcy donoszą, że nadmiernie spożywanie produktów z aspartamem może prowadzić do zachorowania na nowotwory.  Może powodować bruksizm Nadmierne życie gumy prowadzi do patologicznego ścierania się zębów. Bezpośrednią przyczyną w tym wypadku jest wywołany żuciem gumy przerost mięśni żwaczy. Ułatwia rzucanie palenia To alternatywa dla osób, które chcą rzucić palenie. Najlepiej sięgnąć po gumę, która zawiera nikotynę. W miarę odzwyczajania się jej dawka powinna być coraz mniejsza.  Może spowodować kłopoty żołądkowe Gumy zawierają substancję wypełniająco - słodzącą: sorbitrol. Gdy przesadzimy z żuciem, możemy zapłacić za to biegunką. Długotrwałe żucie gumy przyczynia się do wzmożonego wydzielania soków trawiennych. Może to podrażniać błonę śluzową jelit oraz żołądka, co w ostateczności może spowodować powstanie wrzodów. Żucie gumy może być też przyczyną wzdęć, gdyż podczas tej czynności łykamy powietrze. Za i przeciw ortodontów Tu zdania są podzielone. Jedni uważają, że żucie gumy może uszkodzić aparat ortodontyczny, gdyż odkleja zamki i powoduje przeciążenie stawu żuchwowo - skroniowego. Z drugiej strony niektórzy w żuciu upatrują pozytywny skutek. Podczas tej czynności dochodzi do mini ruchów zębów w obrębie zębodołów, co sprzyja poprawie ukrwienia ozębnej i lepszego jej odżywiania. Dzięki temu zęby przesuwają się nieco szybciej. Ruch ten może mieć pewne działanie przeciwbólowe. mpi/(kg)   Żucie gumy poprawia koncentrację    Żujesz gumę - uważaj na zmarszczki!    Guma i plaster lepsze od papierosa?  POLECAMY:   ABC higieny jamy ustnej"
http://kobieta.wp.pl/soda-oczyszczona-nie-tylko-w-kuchni-5982690906751617a,"Soda oczyszczona - nie tylko w kuchni To prawdziwy środek-cud. Jeden z najpopularniejszych dodatków do wypieków ma kilkadziesiąt innych zastosowań. Soda oczyszczona, bo o niej mowa, nie tylko jest tania, ale także ekologiczna. To prawdziwy środek-cud. Jeden z najpopularniejszych dodatków do wypieków ma kilkadziesiąt innych zastosowań. Sprawdza się przy usuwaniu plam i czyszczeniu powierzchni, ale także jako niezastąpiony kosmetyk i naturalny lek. Soda oczyszczona, bo o niej mowa, nie tylko jest tania, ale także ekologiczna. Aż trudno uwierzyć, że małe opakowanie białego proszku może z powodzeniem zastąpić całą półkę detergentów lub zadbać o ciało i włosy lepiej niż zestaw kosmetyków. Uroda
Soda oczyszczona pozwala pielęgnować urodę – dosłownie – od stóp do głów. Zmieszana z wodą to jeden z najlepszych naturalnych peelingów do twarzy i całego ciała. Z trzech łyżeczek proszku i jednej łyżeczki wody przygotuj roztwór o konsystencji pasty i wcieraj w skórę. Podobna mieszanina jest też niezwykle pomocna w walce z trądzikiem. Jeśli nałożysz jej niewielką ilość na wypryski, pomoże je wysuszyć. Sodę z powodzeniem można stosować również zamiast mydła. Nie tylko skutecznie oczyści brudne dłonie i pozwoli pozbyć się nieprzyjemnego zapachu (np. po krojeniu cebuli), ale też wygładzi skórę. Dodana do kąpieli, może sprawdzić się lepiej niż niejeden żel pod prysznic. Neutralizuje kwasy i usuwa łój. Przydaje się też w pielęgnacji stóp. 2-3 łyżki sody wrzucone do miski z ciepłą wodą, w której moczymy stopy, zmiękczą skórę i pomogą lepiej usunąć stwardnienia i martwy naskórek. Soda powinna także znaleźć się w obowiązkowym zestawie do manikiuru. Dokładnie czyści paznokcie i zmiękcza skórki. Okazuje się ponadto, że ten biały proszek, wtarty pod pachami, może zastąpić dezodorant. Znany jest również ze swoich właściwości wybielających. Warto umoczyć w nim szczoteczkę przy każdym myciu zębów. Nie tylko zadba o ładny uśmiech, ale także o świeży oddech. Wodorowęglan sodu przydaje się ponadto w pielęgnacji włosów. Jedna łyżeczka dodana do szamponu usunie zabrudzenia i je zmiękczy.  Zdrowie Soda znakomicie funkcjonuje jako bezpieczny i skuteczny lek. Warto ją mieć w domowej apteczce, gdyż przydaje się między innymi w zaburzeniach dotyczących układu pokarmowego. Pozwoli pozbyć się zgagi, złagodzi ból brzucha, wyleczy niestrawność. Do szklanki ciepłej wody wsyp łyżeczkę proszku i wypij. Sięgnij też po sodę, kiedy boli cię gardło. Tu do jego przepłukania wykorzystaj taką samą miksturę, ewentualnie wzbogacając ją o kilka kropli cytryny. Ten związek chemiczny okazuje się również niezwykłym remedium na ukąszenia owadów czy swędzącą skórę. Maź sporządzona z sody i wody przynosi ulgę podrażnionym miejscom, nieoceniona może się okazać na przykład w przypadku ospy. Włoski onkolog, dr Tullio Simoncini postawił natomiast bardzo odważną tezę, dotyczącą jej dobroczynnego działania na zdrowie. Stwierdził, że skutecznie pomaga walczyć z rakiem. Zdaniem naukowca, nowotwory piersi i pęcherza moczowego są wywoływane przez grzyb i w 99 procentach przypadków można je wyleczyć w sześć dni, aplikując proszek bezpośrednio na chore miejsce. Natomiast inny lekarz, dr Volney S. Cheney z USA, jest przekonany, że soda oczyszczona zapobiega przeziębieniom i grypie, a w przypadku, gdy doszło już do infekcji – pozwala skutecznie z nią walczyć. Poprawę widać już po trzech dniach. Zaczynamy od sześciu dawek dziennie po pół łyżeczki proszku rozpuszczonego w szklance chłodnej wody, drugiego dnia zmniejszamy je do czterech, a ostatniego do dwóch. Można kontynuować przyjmowanie sody, w takich samych proporcjach codziennie po obudzeniu, aż do całkowitego ustąpienia symptomów choroby. Łazienka Zamiast agresywnych, toksycznych środków do czyszczenia powierzchni (które przy okazji bardzo niszczą dłonie), można z powodzeniem zastosować sodę oczyszczoną. Suchy proszek skutecznie usunie brud z umywalki, wanny czy toalety, nie zostawiając przy tym żadnych zarysowań. Kiedy natomiast spryskamy nim gąbkę, staje się niezastąpiony w myciu szklanych powierzchni, kafelków, a nawet zasłon prysznicowych. Soda dodana do prania (pół szklanki na jeden załadunek pralki) sprawi, że ubrania będą świeższe i miękkie. Możesz być także pewna, że nie pozostaną na nich żadne plamy. Warto ją także zastosować do czyszczenia grzebieni czy szczotek. Gromadzi się na nich łój, więc choć raz w miesiącu dobrze zanurzyć te przybory w roztworze przygotowanym z ciepłej wody i dwóch łyżeczek sody. Biały proszek bez trudu usuwa także większe zabrudzenia, na przykład ze sprzętu sportowego. Jeśli więc na przykład masz do wyczyszczenia kije golfowe, może okazać się bardzo pomocny. Pozwoli też pozbyć się nieprzyjemnych zapachów. Pół szklanki sody wsypane do odpływu w umywalce czy w wannie i spłukane ciepłą wodą zneutralizuje odór.   Skuteczny sposób na pozbycie się kamienia w wodzie - Dafi   Kuchnia Tłuste naczynia, przypalone garnki, zarastający brudem piekarnik – z tym wszystkim pozwoli się uporać soda oczyszczona. Kiedy spryskasz nią nawilżoną gąbkę, bez problemu usunie brud z kuchenki, mikrofalówki, piecyka czy lodówki. Podobnie jak w łazience, tu także możesz wykorzystać ją do przepychania zlewu. Aby wzmocnić efekt, wsyp pół szklanki sody i zalej podwójną ilością octu. Pozwól chwilę pobulgotać tej mieszaninie, a następnie spłucz ciepłą wodą. Wodorowęglan sodu zadba również o zapach w lodówce i szafkach kuchennych (wystarczy umieścić otwartą torebkę z proszkiem na jednej z półek) oraz usunie zapach kawy z naczyń i sztućców. Pozbędziesz się też przykrego zapachu z kosza na śmieci, jeśli wsypiesz do niego trochę sody. Dodatkowo, możesz z niej skorzystać, chcąc dokładnie umyć owoce. Jej właściwości czyszczące sprawdzają się znakomicie nie tylko w przypadku produktów spożywczych, tłustych garnków czy zabrudzonych urządzeń kuchennych, lecz także przy polerowaniu sztućców czy odświeżaniu biżuterii.  Pokój gościnny Jego przytulność często zakłócają zapachy, które przesiąkają tapicerkę i firany. Nawet gdy nikt w domu nie pali i nie macie zwierząt, sofa czy fotele mogą pachnieć nieświeżo (chociażby z powodu woni docierających regularnie z kuchni). Od czasu do czasu warto więc zadbać o wyposażenie pokoju gościnnego, rozsypując sodę oczyszczoną po łóżku, fotelach i dywanie. Dobrze zostawić ją w tych miejscach na kilkadziesiąt minut, a nawet – w miarę możliwości – na parę godzin, a po upływie tego czasu sprzątnąć odkurzaczem. Jeżeli natomiast chcesz mieć lśniące podłogi, do wiadra z wodą dodaj pół szklanki sody i dopiero wtedy chwyć za mopa. Biały proszek poprawi też wygląd mebli, jeśli przy ich przecieraniu na wilgotną gąbkę lub ściereczkę nałożysz jego niewielką ilość. Jest także coś dla miłośników świeżych kwiatów. Chcąc przedłużyć ich żywotność, do wazonu dodaj łyżeczkę sody.  Sypialnia Do szuflady z bielizną możesz włożyć skarpetkę wypełnioną sodą oczyszczoną i zawiązaną w supeł. To pozwoli utrzymać ładny, świeży zapach. Podobną metodę warto zastosować w szafce na buty i w garderobie. Soda pomoże też zadbać o pościel i ręczniki. Będą milsze, kiedy piorąc je w pralce do proszku dodasz pół szklanki tej substancji.  Garaż Soda oczyszczona zmieszana z wodą dobrze czyści i poleruje powierzchnie chromowane, z powodzeniem możesz wykorzystać ją więc myjąc samochód. Usunie też brud z chodniczków i siedzeń oraz znacznie lepiej niż jakiekolwiek odświeżacze powietrza zadba o ładny zapach w aucie. Raz na jakiś czas zastosuj podobną metodę co w przypadku usuwania odoru z pokoju gościnnego, tj. rozsyp proszek na tapicerce, odczekaj kilkanaście-kilkadziesiąt minut (im dłużej, tym lepiej) i wciągnij go odkurzaczem. Inne zastosowania Wodorowęglan sodu to skuteczny środek nie tylko w walce z ukąszeniami owadów, ale także z niechcianymi intruzami w domu. Jeżeli chcesz się pozbyć mrówek, zmieszaj sodę oczyszczoną i sól (w proporcjach 1:1) i rozsyp w miejscach, które zaatakowały. Proszek może okazać się również pożyteczny w przypadku zwierząt domowych. Kiedy twój pies wraca przemoczony ze spaceru i jego sierść nie pachnie najlepiej, posyp szczotkę, którą go czeszesz sodą oczyszczoną. Zadziała jak dezodorant. (ios/mtr), kobieta.wp.pl POLECAMY:   Skuteczny sposób na pozbycie się kamienia w wodzie - Dafi"
http://kobieta.wp.pl/sol-najtanszy-kosmetyk-na-gladka-cere-5991576523346561a,"Sól - najtańszy kosmetyk na gładką cerę  Wydajemy fortunę na kosmetyki i zabiegi przywracające blask, gładkość i jędrność skórze, a zupełnie zapominamy o tym, że na naszej kuchennej półce stoi naturalny produkt, który świetnie sprawdza się w takich sytuacjach. Sól, na którą tak narzekają dietetycy, w tym wypadku okazuje się doskonałym preparatem kosmetycznym. I w dodatku bardzo tanim. Jaka sól? W sklepach możemy wybierać spośród kilkunastu rodzajów soli - jodowana, morska, Epsom lub z Morza Martwego. Jaką wybrać? Wystarczy zwykła - kuchenna, chociaż pamiętajmy, że morska ma więcej składników mineralnych niż ta, której używamy na co dzień. Wyjątkowe właściwości posiada sól z Morza Martwego. Dzięki zawartości magnezu, potasu, wapnia, bromu i żelaza pomaga w leczeniu chorób skóry (łuszczycy), schorzeń alergicznych, łojotoku, trądziku młodzieńczego. Skutecznie przeciwdziała niektórym przypadkom egzemy, łagodzi drobne podrażnienia i stany zapalne skóry, głęboko ją oczyszczając i wygładzając. Z kolei Epsom, inaczej zwana solą angielską lub gorzką gorzka - to wspólna nazwa siarczanu magnezu. Jest pozbawiona zapachu, ma neutralne dla skóry pH i zawiera dobroczynną dla włosów i paznokci siarkę. Niezależnie jednak od tego, którego rodzaju soli użyjemy, szybko zauważymy na skórze efekty jej działania. Peeling solny Sól doskonale sprawdza się w domowych peelingach. Pamiętajmy tylko, że jej kryształki ścierają naskórek dużo mocniej niż cukier, który często jest bazą tego typu preparatów. Za pomocą peelingu pozbywamy się resztek kosmetyków, zanieczyszczeń i oczywiście martwego naskórka. Skóra po takim zabiegu staje się jedwabiście gładka, odświeżona, dotleniona i ukrwiona. Ma ładniejszy koloryt, a przede wszystkim jest przygotowana do wchłonięcia nawilżających i regenerujących kosmetyków. Dla szarej i zmęczonej cery to wręcz ekspresowa kuracja upiększająca, która pobudza włókna kolagenowe, dzięki czemu skóra staje się bardziej jędrna. Peeling stanowi także obowiązkowy rytuał przed nałożeniem samoopalacza - tylko wówczas będziemy mieć pewność, że na ciele nie pojawią się brzydkie smugi i zacieki, oczywiście jeśli równomiernie rozsmarujemy preparat. Sól plus olejek Najprostszym do zastosowania kosmetykiem jest sama sól bez dodatków. To wersja podstawowa peelingu - najlepiej stosować ją na te miejsca naszego ciała, gdzie naskórek jest szorstki i zgrubiony, np. na łokcie. Sprawdza się także w usuwaniu tzw. gęsiej skórki na ramionach. A jak przygotować ""prawdziwy"" domowy peeling? Bazą jest sól i olejek - może być oliwa z oliwek, oliwka dla dzieci lub inna przeznaczona np. do masażu. W zasadzie te dwa składniki wystarczą. Możemy wziąć garść soli na wilgotną dłoń i masować ciało albo zmieszać sól z żelem pod prysznic albo olejkiem. Oczywiście jeśli chcemy wzbogacić nasz domowy kosmetyk, nic nie stoi na przeszkodzie. Dodajmy do niego kilka kropel olejku eterycznego, zmieloną kawę lub suszone zioła - będzie pięknie pachniał. Najważniejsze, by wyrobić sobie nawyk masowania. Produkt to jedna sprawa, ale dopiero odpowiednie wmasowanie go w skórę zapewni sukces. Najlepiej jest masować ciało okrężnymi ruchami, jednocześnie je ugniatając (to podstawowe ruchy w każdym masażu) Należy zacząć od kostek, przesuwając się w górę nóg, pośladków, brzucha w stronę serca. Taki kierunek umożliwi nam przesunięcie limfy wraz ze zbędnymi produktami przemiany materii. Kąpiel w soli Solankowe kąpiele są zalecane między innymi przez dermatologów. Zaznamy ich w salonach kosmetycznych, ośrodkach wellness i SPA, sanatoriach czy ośrodkach rehabilitacyjnych. Same też możemy pokusić się przygotowanie takiej kuracji. Wpływa ona dobroczynnie nie tylko na skórę, ale także na organy wewnętrzne. Dzięki rozszerzonym porom organizm uwalnia się od toksyn oraz kwasu moczowego i mlekowego, natomiast wchłania zawarte w solance minerały. Kąpiele pozwalają dogłębnie nawilżyć, oczyścić, a także odżywić skórę. Sprawiają, że staje się miękka, gładka, elastyczna i jędrna. Poza tym, pomagają pozbyć się cellulitu, wyprysków, zmian trądzikowych, opóźniają procesy starzenia się skóry. Dodatkową ich zaletą jest korzystny wpływ na wygląd paznokci. Kuracje, których zadaniem jest usunięcie toksyn należy przeprowadzać w roztworach solnych powyżej 1 proc., z kolei roztwór solny do kąpieli wykonywanych przy nadmiernej potliwości powinien mieć powyżej 3 proc, a przy trądziku, wypryskach, ranach czy łuszczycy do 6 proc. Przeważnie kąpiele trwają około kwadransa, a ich temperatura wynosi między 36 a 38 stopni C. Piękne włosy Specjaliści od spraw urody twierdzą, że dodanie do szamponu gruboziarnistej soli morskiej to łatwy i tani sposób na wzmocnienie włosów i nadanie im objętości. Wystarczy, że wymieszamy sól morską ze zwykłym szamponem w stosunku 3:2, a uzyskanym kosmetykiem umyjemy głowę i spłuczemy ją zimną wodą. Domowy preparat do włosów ma przede wszystkim właściwości oczyszczające: usuwa resztki lakieru czy pianki, brud i martwy naskórek - skóra głowy potrzebuje złuszczania tak samo, jak skóra na całym ciele. Co najważniejsze, w ten sposób nie usuniemy z włosów ich naturalnych substancji ochronnych. Kuracji nie należy jednak powtarzać częściej niż raz w miesiącu - tyle wystarczy, by włosy przeszły detoks i odzyskały sprężystość.  Akcję regenerację wspiera Möller’s Total"
http://kobieta.wp.pl/kawa-chroni-przed-rakiem-watroby-5982755763397761a,"Kawa chroni przed rakiem wątroby Picie znacznych ilości alkoholu może zwiększyć ryzyko raka wątroby. Okazuje się jednak, że kawa pomaga je obniżyć. Wnioski wyciągnięto na podstawie analizy 34 badań naukowych, które obejmowały 8 mln osób i 24.5 tys. przypadków raka wątroby. Picie znacznych ilości alkoholu może zwiększyć ryzyko raka wątroby. Okazuje się jednak, że kawa pomaga je obniżyć. Wnioski wyciągnięto na podstawie analizy 34 badań naukowych, które obejmowały 8 mln osób i 24.5 tys. przypadków raka wątroby. Naukowcy ze Światowego Funduszu Badań nad Rakiem w Londynie stwierdzili, że podczas gdy picie trzech lub więcej drinków dziennie może znacząco zwiększyć ryzyko zachorowania na raka wątroby, regularne spożywanie kawy ma związek ze zmniejszeniem prawdopodobieństwa rozwoju tego nowotworu. Wskaźniki raka były o 29 procent niższe u konsumentów kawy w porównaniu z tymi, którzy nie sięgają po ten napój. - Kawa i ekstrakty z kawy zmniejszają ekspresję genów mających udział w stanach zapalnych, a efekty wydają się być najbardziej widoczne w wątrobie - czytamy w raporcie ""Liver Cancer 2015"" (""Rak Wątroby 2015""). Wnioski wyciągnięto na podstawie analizy 34 badań naukowych, które obejmowały 8 mln osób i 24.5 tys. przypadków raka wątroby. Jak zaznaczają autorzy, dalsze badania będą potrzebne w celu dokładniejszego określenia, dlaczego kawa ma tak pozytywny wpływ na zmniejszenie ryzyka zachorowania na raka. Poza kawą i alkoholem, zbadano również rolę aflatoksyn w wywoływaniu raka wątroby. Aflatoksyny są wytwarzane przez pleśń i mają ścisły związek z nowotworem wątroby. Zazwyczaj powstają na źle przechowywanej żywności, co jest szczególnie problemem w krajach rozwijających się w ciepłym klimacie. Płatki zbożowe, przyprawy, orzechy, suszone owoce i czarny pieprz są szczególnie podatne na tego typu formy pleśni. Rak wątroby jest szóstym najczęstszym nowotworem złośliwym na świecie, a wśród nowotworowych przyczyn zgonów jest na trzeciej pozycji. W Polsce zajmuje natomiast znacznie dalsze miejsca. Ponad 90 proc. jego przypadków stanowi rak wątrobowokomórkowy. Do najważniejszych czynników ryzyka tego nowotworu zalicza się przewlekłą infekcję wirusem zapalenia wątroby – HBV lub HCV oraz nadużywanie alkoholu. W dalszej kolejności są to: otyłość i cukrzyca oraz palenie papierosów. Do najpowszechniejszych symptomów tego raka należą: ból brzucha, wymioty, wzdęcia, nudności, utrata apetytu, zmęczenie, świąd, zażółcenie skóry i oczu. Wśród produktów, które pomagają w hamowaniu powstawania komórek nowotworowych w wątrobie, są ryby. Jeśli chodzi o kawę, wiadomo że pomaga także uchronić się m. in. przed cukrzycą typu 2, marskością wątroby i chorobą Parkinsona. Na podstawie ilca-online.org/(gabi)/ WP Kobieta POLECAMY:   Regularne picie kawy może chronić przed miażdżycą    Kawa może chronić przed czerniakiem    Jak przeprowadzić detoks kofeinowy?"
http://kobieta.wp.pl/herbata-dla-zdrowia-i-urody-kobiet-6052496596726913a,"Herbata dla zdrowia i urody kobiet Z badań opublikowanych w prestiżowym „American Journal of Clinical Nutrition” wynika, że dla kobiet najbardziej korzystne jest picie herbaty. Przynajmniej wtedy, gdy chciałyby stracić na wadze, poprawić koncentrację, a nawet nastrój. A o tym marzy przecież większość z nas.  - Herbata to najstarsza używka na świecie, a jej walory zdrowotne są nie od przecenienia – przyznaje  Julie Upton, dietetyk z Academy of Nutrition and Dietetics (Akademii Żywienia i Dietetyki) w USA. Specjalistka doradza, żeby pić od 3 do 5 filiżanek dziennie. Dlaczego warto? Pomaga schudnąć Ludzie, którzy regularnie piją zieloną herbatę, mają niższe BMI (wskaźnik masy ciała). Polifenole znajdujące się w niej przyspieszają metabolizm i pozwalają spalić więcej kalorii. – Zielona herbata nie jest oczywiście cudownym środkiem, który zapewni szczupłą sylwetkę, jednak na pewno nam pomoże – twierdzi dietetyczka. Przeciętna osoba spali dziennie 100 kalorii więcej, prowadząc taki sam styl życia, jak dotychczas.   Podnosi produktywność Potrzebujesz energii? Wybierz mieszankę czarnej i zielonej herbaty. Okazuje się, że wypicie dwóch lub trzech filiżanek w przeciągu 90 minut sprawia, że stajemy się bardziej skupieni, mniej senni i po prostu bardziej produktywni. – Prawdopodobnie substancje zawarte w herbacie pobudzają produkcję fal alfa w mózgu. Dzięki temu czujemy się pobudzeni, ale nie nadmiernie rozdrażnieni – tłumaczy Julie Upton.   Poprawia nastrój Zapewne masz listę rzeczy, które doskonale poprawiają ci humor: pyszne ciastko, dobre wyniki w pracy, świetna książka. Herbata pewnie do nich nie należy. A powinna! Okazuje się, że zawarta w niej teina podnosi produkcję neuroprzekaźników dopaminy i serotoniny, które odpowiadają za dobry nastrój. – Dlatego picie herbaty powinno być naszym codziennym, zdrowym i przyjemnym rytuałem – radzi Upton. Poprawia stan kości Jeżeli chodzi o walkę z osteoporozą, zielona herbata jest naszym sprzymierzeńcem prawie w takim samym stopniu jak mleko. – Zawarte w niej polifenole zwiększają produkcję komórek budujących kości u ludzi w każdym wieku. Tymczasem flawonoidy spowalniają zanik tkanki kostnej u kobiet po menopauzie – tłumaczy Upton.  Jest zdrowa dla serca Choroby serca są pierwszym zabójcą na świecie. Naukowcy zgadzają się, że problemy z układem krążenia często pojawiają się w efekcie niezdrowej diety. Okazuje się, że czarna herbata może w pewnym stopniu niwelować szkodliwy wpływ tłustych frytek, kotletów schabowych i hamburgerów.   Zielony koktajl, który spali tłuszcz z brzucha  Get the look"
http://kobieta.wp.pl/wino-dodaje-urody-5982754760880769a,"Wino dodaje urody Umiarkowana ilość alkoholu może dodawać urody, bo prowadzi do delikatnych zmian w wyglądzie. W wyniku rozszerzenia naczyń krwionośnych na twarzy osoby pijącej pojawiają się rumieńce, które są uznawane za oznakę zdrowia i atrakcyjności, a poprawa nastroju wywołana niewielką dawką alkoholu sprzyja relaksacji mięśni twarzy i wywołuje na niej subtelny uśmiech. Dzięki spożyciu umiarkowanej ilości alkoholu, np. wypiciu 250 ml wina, zyskujemy na atrakcyjności w oczach innych ludzi, lecz nie powinniśmy przesadzać, bo zbyt duża ilość procentów przestaje działać na naszą korzyść. Jak pokazują badania, ludzie po alkoholu wydają się nam ładniejsi. Ale kto musi wypić, by tak się stało? Oceniający czy oceniany? Do tej pory sugerowano, że oceniający. Dowodzono, że alkohol wpływa na subiektywne postrzeganie atrakcyjności i kilka drinków w zupełności wystarczy, żebyśmy zaczęli zauważać piękno tam, gdzie wcześniej (na trzeźwo) jakoś nie potrafiliśmy go dostrzec. Jednak naukowcy z Uniwersytetu w Bristolu (W. Brytania) przekonują, że alkohol może oddziaływać także na obiektywne miary atrakcyjności i naprawdę dodawać urody osobie pijącej (czyli ocenianej) pod warunkiem, że jest spożywany w umiarkowanych ilościach. Badacze pokazali 20 kobietom i 20 mężczyznom zdjęcia, które zostały zrobione różnym osobom na trzeźwo, po wypiciu 250 ml wina i po wypiciu 500 ml wina. Uczestnicy mieli za zadanie wybrać fotografie, na których modele wyglądali najkorzystniej. Okazało się, że badani preferowali zdjęcia osób, które uwieczniono na fotografii po skonsumowaniu 250 ml wina. W tym stanie wydawały im się one bardziej atrakcyjne niż na trzeźwo lub po wypiciu większej ilości alkoholu. Autorzy publikacji tłumaczą, że umiarkowana ilość alkoholu może dodawać urody, bo prowadzi do delikatnych zmian w wyglądzie. W wyniku rozszerzenia naczyń krwionośnych na twarzy osoby pijącej pojawiają się rumieńce, które są uznawane za oznakę zdrowia i atrakcyjności, a poprawa nastroju wywołana niewielką dawką alkoholu sprzyja relaksacji mięśni twarzy i wywołuje na niej subtelny uśmiech. Nic więc dziwnego, że osoby na delikatnym rauszu wydają nam się ładniejsze. Rezultaty badania opublikowano w czasopiśmie „Alcohol and Alcoholism”. (PAP)/ooo/ mrt/"
http://kobieta.wp.pl/wybielanie-zebow-jak-wybielac-i-utrzymac-efekt-6113978180647041a,"Wybielanie zębów – jak wybielać i utrzymać efekt? O śnieżnobiałym, hollywoodzkim uśmiechu marzy niejedna z nas. Do wybielania zębów można podejść domowymi sposobami lub oddać się w ręce stomatologa. Zabieg wybielania zębów można wykupić w gabinetach stomatologicznych i kosmetycznych. Podczas zabiegu używane są lampy halogenowe lub lampy LED.  Wybielanie zębów z zastosowaniem naświetlania to metoda zdecydowanie bezpieczniejsza  i trwalsza niż sposoby domowe czy kosmetyczne. Podczas jednej sesji stomatolog wybieli zęby o kilka odcieni, a efekt utrzyma się przez około 2-3 lata przy odpowiednich nawykach żywieniowych i higienicznych. Sama biel zębów na początku może delikatnie ściemnieć, ponieważ kolor stabilizuje się przez pierwsze dwa tygodnie. Aby utrzymać biały uśmiech, warto powtórzyć zabieg wybielania zębów po dwóch, trzech latach. Zaletą gabinetowego wybielania zębów jest opieka specjalisty. Każde wybielanie polega na reakcji utleniania, a stomatolog wie dokładnie, w którym momencie zakończyć zabieg, tak żeby nie uszkodzić szkliwa. Poza tym, wybielanie zębów w gabinecie stomatologicznym jest kompleksowe – nie pozostawia pożółkłych ścianek zębów, niedostępnych dla pasków wybielających czy nakładek.  W zależności od stosowanego sprzętu oraz stanu zębów i dziąseł pacjenta, podczas i po zabiegu wybielania może pojawić się czasowy ból lub nadwrażliwość zębów. Wtedy zabieg należy przerwać lub dodatkowo przeprowadzić fluoryzację. Wybielanie zębów samodzielnie w domu i tak zaczyna się u dentysty. Należy bowiem najpierw usunąć kamień osadzony na szkliwie.  W aptekach i sklepach kosmetycznych dostępnych jest wiele preparatów, których używać można w warunkach domowych. Warto jednak pamiętać, że wybielanie zębów to ingerencja w strukturę szkliwa – powłoki chroniącej zęby, dlatego należy restrykcyjnie przestrzegać zaleceń lekarza lub instrukcji zawartej w załączonej ulotce. Wadą metod wybielania zębów w domu jest duży nakład czasu (około 2 – 3 tygodnie regularnych zabiegów), a także krótkotrwałość i niezbyt zadowalający efekt (utrzymuje się do 3 do 6 miesięcy). Do dyspozycji amatorów domowych sposobów wybielania zębów pozostają: Istnieje kilka domowych sposobów wybielania zębów, na przykład sodą oczyszczoną, solą czy sokiem z cytryny. Jednak specjaliści nie polecają żadnego z nich. Wymienione produkty jedynie niszczą szkliwo, a ich działanie wybielające nie jest potwierdzone. Przede wszystkim należy myć zęby codziennie rano i wieczorem, a także po każdym posiłku. Poza tym, w pierwszych tygodniach po wybielaniu zębów powinno się stosować ''białą dietę''. Chodzi o produktu bez silnych substancji barwiących. Efekt wybielonych zębów utrzymamy dzięki jedzeniu kefiru, śmietany, białego sera, jogurtu, ryżu, ziemniaków czy makaronu. Zdecydowanie lepiej odmówić sobie kawy, herbaty, wina, czerwonych sosów, kolorowych soków czy palenia papierosów."
http://kobieta.wp.pl/zegnamy-cukier-witamy-dobre-kosmetyki-i-masaze-podejmij-z-nami-wyzwanie-6113698373056129a,"Żegnamy cukier, witamy dobre kosmetyki i masaże. Podejmij z nami wyzwanie Do sezonu bikini zostało 60 dni. To mnóstwo czasu. Możesz go spędzić oglądając w sieci zdjęcia wysportowanych dziewczyn i lamentując, że na udach pojawił się cellulit, a pośladki nie są tak jędrne, jak w ogólniaku. Albo możesz podjąć wyzwanie #sorayabodychallenge i powitać w łazience świetne antycellulitowe kosmetyki Soraya Body Diet 24 i z każdym dniem odsłaniać piękniejszą, gładszą skórę. Cellulit to zmora większości kobiet. Najróżniejsze formy pomarańczowej skórki na udach, brzuchu czy pośladkach ma ponad 90 proc. z nas. Nieważny jest wiek, kolor skóry czy rozmiar. Przerośnięte komórki tłuszczowe są wyjątkowo sprawiedliwe - nie omijają nikogo. Czym jest cellulit? To efekt nierównomiernego rozmieszczenia tkanki tłuszczowej. W pustych przestrzeniach, między komórkami tłuszczowymi, gromadzi się woda i toksyny. Jeśli problem nie jest od razu rozwiązany, dochodzi do tego obrzęk i problemy z krążeniem krwi i limfy. Przyczyn powstawania cellulitu jest cała masa – od zmian hormonalnych, przez problemy z krążeniem, aż po niezdrowy, siedzący tryb życia i dietę przesyconą cukrem oraz solą. Cellulit nie pojawia się z dnia na dzień. Jego pierwszy stopień jest praktycznie niezauważalny. Na pierwszy rzut oka skóra jest gładka, dopiero po jej ściśnięciu pojawiają się niewielkie grudki. Drugi stopień również jest z daleka niewidoczny, ale skóra po ściśnięciu fakturą przypomina słynną skórkę pomarańczową. Trzeci stopień to cellulit widoczny gołym okiem. Oprócz grudek pojawiają się zagłębienia na skórze i pofałdowania. Czwarty stopień jest już niestety chorobą i bardzo trudno jest odwrócić jej skutki, ale można je powstrzymać. Skóra jest pofałdowana, bolesna w dotyku, a obrzęki mogą powodować poważne problemy z krążeniem. Oczywiście nigdy nie jest za późno, żeby walczyć z niedoskonałościami. Pierwszy krok to zmiana diety. I nie chodzi tylko o ograniczenie spożycia tłuszczów i soli, która sprzyja zatrzymaniu wody w organizmie. Przede wszystkim w odstawkę powinien pójść biały, zwykły cukier. Dlaczego? Bo cukier w procesie glikacji przyspiesza starzenie komórek. Na czym dokładnie to polega? Cukier przyłącza się do włókien kolagenowych w skórze, przez co stają się one kruche i tracą sprężystość. To powoduje, że skóra staje się bardziej podatna na uszkodzenia, a cellulit staje się bardziej widoczny. Oprócz tego konieczne będzie picie dwóch litrów wody dziennie, żeby wypłukiwać z organizmu toksyny. Ale najpierw trzeba je ""ruszyć"" z przestrzeni międzykomórkowych. Tutaj niezbędny będzie masaż. Nie robimy go na sucho, tylko korzystając z dobrych kosmetyków antycellulitowych z kompleksem antyglikacyjnym (czyli powstrzymujące wspomnianą destrukcję kolagenu przez cukier), np. Soraya Body Diet 24. Preparat nakładamy na nogi, brzuch, pośladki, a masaż wykonujemy zawsze od dołu do góry, w kierunku serca. Wystarczy codziennie, przez dwie – trzy minuty masować, ugniatać i mocno dociskać skórę, aby pobudzić krążenie i zdecydowanie podnieść skuteczność ujędrniających kosmetyków. Możesz sięgnąć po specjalne szczotki do masażu, rękawice czy silikonową bańkę – masaż z użyciem tej ostatniej jest dość bolesny, ale bardzo skuteczny. A czy cała ta zabawa jest warta zachodu? Pełna kuracja trwa 4 tygodnie i według badań daje bardzo dobre efekty. Nasza redakcja podejmie wyzwanie rzucone przez markę Soraya. Przechodzimy na zdrowe nawyki jedzeniowe, pijemy dużo wody i dwa razy dziennie wmasowujemy w problematyczne obszary odżywczy balsam do ciała lub serum do ciała Soraya Body Diet 24. Do testów przystępuje oczywiście dział urody, czyli Ola i Martyna, które opiszą swoje doświadczenie i zdradzą, jak zmieniła się ich skóra przez ten czas. Ale wszelkie wyzwania raźniej podejmuje się w grupie. Więc dołączcie do nas, zawalczcie o lepszą skórę, a efektami swojej pracy podzielcie się na Facebooku i Instagramie, wrzucając je z hasztagiem #sorayabodychallenge. Artykuł powstał przy współpracy z Soraya"
http://kobieta.wp.pl/depilator-ipl-w-biedronce-za-jedyne-499-zl-6113990364948609a,"Depilator IPL w Biedronce za jedyne 499 zł! Przed świętami produkty niezbędne do porządków świątecznych, które reklamowała Małgorzata Rozenek-Majdan. Wcześniej laptop w atrakcyjnej cenie dla maniaków komputerowych oraz robot kuchenny dla miłośniczek gotowania. Biedronka po raz kolejny udowadnia, że wychodzi naprzeciw swoim klientom. Tym razem marka postanowiła zadbać o kobiety. W jaki sposób? Proponując im depilator w zaskakująco niskiej cenie. W czwartek do sklepów Biedronka trafił depilator świetlny IPL marki BaByliss. Dyskont oferuje model Homelight G933E w cenie 499 zł. To atrakcyjna oferta, ponieważ regularnie można go kupić za 749 zł. Sprzęt tej marki cieszy się zainteresowaniem na całym świecie, a teraz mogą kupić go klientki popularnego dyskontu. Jak to działa Depilatory IPL wykorzystują rozwiązanie w postaci Intense Pulse Light, czyli depilację światłem pulsacyjnym. Przed zastosowaniem tej metody należy wcześniej ogolić dane miejsce. IPL polega na tym, że emituje światła o określonej długości fali – natężenie światła zamieniane jest w energię cieplną, a ta wnika przez melaninę zawartą we włoskach, wnika w strukturę i równomiernie rozprowadzana jest po otaczającej włoski tkance. Dzięki temu mieszek włosowy jest bezpiecznie niszczony i nie mogą wyrosnąć z niego kolejne włoski. Najlepsze efekty tej depilacji uzyskają kobiety o jasnej karnacji i ciemnych włosach. W nich znajduje się najwięcej melaniny, dlatego lepiej absorbują one światło.  Gabinet czy dyskont? Nowoczesna technologia przez wiele lat stosowana była wyłącznie w gabinetach kosmetycznych. Dopiero od kilku lat zabiegi przy użyciu lasera możemy wykonywać w domu. A popularność depilatorów z roku na rok rośnie, wypierając depilatory tradycyjne. W ofercie Biedronki znajdziemy jeden z najtańszych depilatorów IPL - w dyskoncie kosztuje on jeszcze mniej niż normalnie. Dzięki temu urządzeniu można zaoszczędzić czas spędzony na zabiegach depilacyjnych w salonach kosmetycznych i przede wszystkim pieniądze wydane na każdą taką sesję. Nowa oferta dyskontu jest na tyle atrakcyjna, że wiele kobiet na nią stać. Czy to oznacza, że depilator laserowy zwiastuje koniec depilacji w gabinetach kosmetycznych? To już kolejna oferta Biedronki, którą ciężko będzie przebić konkurencji. Co na to główny konkurent marki, Lidl? Udało nam się uzyskać informację, że firma także szykuje specjalna ofertę skierowaną do kobiet. Nie znamy jeszcze jej szczegółów."
http://kobieta.wp.pl/nawlasnejskorze-przez-14-dni-stosowalam-koreanskie-kosmetyki-6113716223449217a,"#nawłasnejskórze: przez 14 dni stosowałam koreańskie kosmetyki 14 dni, 14 koreańskich kosmetyków, jedna twarz. Czy koreański rytuał pielęgnacyjny faktycznie jest sposobem na przywrócenie skórze blasku, idealne nawilżenie i odmłodzenie? Szefowa działu urody sprawdza na własnej skórze. Szał na punkcie koreańskich kosmetyków nie mija. Nic dziwnego. Mieszkanki Seulu wyglądają, jakby opanowały sztukę nakładania instagramowych filtrów w realnym świecie. Ich cera jest idealnie gładka, nawilżona, pełna blasku. Zero niedoskonałości czy rozszerzonych porów. I to nie dlatego, że regularnie siadają na fotelu w gabinecie chirurgicznym, a raczej dlatego, że swoje łazienki zamieniły w świątynie młodości. I codziennie spędzają tam sporo czasu. Koreański rytuał pielęgnacyjny to 10 a nawet 15 kroków, wykonywanych w różnych konfiguracjach. To właśnie on, stosowany niemal od dzieciństwa, jest sekretem idealnego wyglądu Koreanek. Ale czy wystarczą dobre kosmetyki i konsekwencja, by poprawić stan skóry przeciętnej mieszkanki Europy? Sephora, wyłączny dystrybutor kultowych koreańskich marek: Dr Jart+, Too Cool For School czy Tony Moly, rzuciła mi wyzwanie. Przez dwa tygodnie mam niczym Charlotte Cho, koreańska bogini pielęgnacji, skrupulatnie stosować rytuał pielęgnacyjny. Po tym czasie moja skóra ma wyglądać na bardziej promienną, będzie lepiej nawilżona i zwyczajnie – młodsza. Oczywiście, nie mogłam odmówić.   Podstawą każdego pielęgnacyjnego zabiegu, czy to robionego w SPA czy w zaciszu własnej łazienki, jest oczyszczanie. Koreanki podchodzą do niego bardzo poważnie. Dlatego do oczyszczania twarzy używają nie jednego, a dwóch produktów. Najpierw kosmetyk na bazie oleju, który ma usuwać tłuste zanieczyszczenia: sebum, resztki kremów, podkładów. Potem preparat na bazie wody, który zmywa kurz, smog i sprawia, że skóra jest idealnie czysta. Mój codzienny rytuał (który wykonywałam rano i wieczorem) zawsze zawierał oba kroki. Najpierw w ruch poszedł olejek do oczyszczania twarzy Erborian black cleansing oil (190 ml / 109 zł). Markę doskonale znałam, ale ten produkt to nowość. Czarny olejek swój kolor zawdzięcza zawartości aktywnego węgla, który doskonale oczyszcza skórę, usuwa najbardziej oporny brud i zwęża pory. Nakładałam go na suchą skórę twarzy, wykonywałam lekki masaż, a następnie dodawałam odrobinę wody, aby produkt zmienił konsystencję w przyjemną emulsję. Usuwa nawet wodoodporny makijaż, nie podrażnia skóry i ma oryginalny, ale bardzo delikatny zapach. Potem w ruch szedł drugi produkt – Too Cool For School Egg Mousse Soap (150 ml / 72 zł). Delikatna pianka do mycia twarzy z ekstraktem z jajek. No właśnie, ten ostatni fragment nieco mnie zmroził. Dlaczego? Bo choć wiem, że jajka to cenny składnik w pielęgnacji włosów czy skóry, nie przepadam za ich zapachem. Na szczęście delikatna i superwydajna pianka zupełnie nie ma zapachu jajecznicy. A jej stosowanie jest bardzo przyjemne! Po takim dwuetapowym oczyszczaniu moja skóra była gotowa na kolejne zabiegi, ale bez nieprzyjemnego uczucia ściągnięcia. W koreańskiej pielęgnacji każdy krok musi być nie tylko skuteczny, ale i przyjemny. Do podwójnego mycia buzi przyzwyczaiłam się bardzo szybko, a czarny olejek wszedł do mojego kosmetycznego repertuaru na dobre. Nawet gdy byłam bardzo zmęczona, umycie twarzy dwoma produktami nie zabierało więcej niż dwie minuty. W kwestii złuszczania Koreanki są bardzo rozsądne. Wychodzą z założenia, że mniej znaczy więcej, dlatego martwy naskórek usuwają nie częściej niż dwa razy w tygodniu. Moja skóra jest naczynkowa, sucha i dość wrażliwa. Dlatego w ciągu 14 dni złuszczałam ją drugiego i dziesiątego dnia. W tym celu stosowałam produkt, w którym zakochał się nawet mój facet - Black Sugar Honey Mask Wash Off od Skinfood (100 g / 65 zł) to produkt na bazie miodu Manuka z czarnym cukrem, stworzony specjalnie do suchej skóry. – W ekstremalnej sytuacji mógłbym zjeść tę maskę i przetrwać dodatkowy dzień czy dwa na pustyni – żartował mój ukochany. Faktycznie, peeling-maska pachnie obłędnie (i pewnie nieźle smakuje). A co najważniejsze: usuwa martwy naskórek, nie podrażniając twarzy. Niewielką ilość nakładałam na wilgotną skórę, wykonywałam masaż, a następnie, zostawiałam produkt na kilka minut, aby odżywczy miód robił cuda. Po spłukaniu skóra była odświeżona, doskonale jędrna, nawilżona i zdecydowanie bardziej błyszcząca. Mam wrażenie, że Koreanki nie lubią produktów wielofunkcyjnych. Pewnie dlatego, że nakładanie kolejnych preparatów jest zwyczajnie przyjemne. Ale muszę przyznać, że połączenie Dr.Jart+ tonik-serum Ceramidin (150 ml / 159 zł) to produkt, który pozytywnie mnie zaskoczył. Niczym tonik wyrównuje pH skóry, a zawarte w produkcie ceramidy nawilżają ją i wzmacniają barierę ochronną. Produkt ma płynną konsystencję, ale zamiast na wacik, nakładałam go na skórę bezpośrednio placami i delikatnie wklepywałam. Dużym plusem jest minimalistyczne opakowanie i subtelny, cytrusowy zapach. No i wydajność. Po dwóch tygodniach aplikowania produktu dwa razy dziennie z buteleczki chyba nic nie ubyło. W płachcie, w żelu, gumowe, musujące, ze złotem, ślimakiem, pomidorem, kawiorem. Maski do twarzy to najbardziej wdzięczny (i najskuteczniejszy) element koreańskiej pielęgnacji. Zamknięte w zabawnych opakowaniach z dynią czy ubijaczkami do jajek, kryją w sobie poważną moc. Ekstremalne fanki koreańskiej pielęgnacji (i posiadaczki bardzo suchej skóry) stosują maski nawet co drugi dzień. A trzeba pamiętać, że nie samymi maskami w płachcie Seul stoi. Są też takie, które nakłada się na całą noc (tzw. pack), maski z węglem czy glinką, które po 15 minutach należy zmyć czy pianki – maski, które nakładasz pod prysznicem i niczym odżywkę do włosów spłukujesz po kilku minutach. Przetestowałam chyba wszystkie. I mam kilku bezwzględnych faworytów. Kauczukowa maska RUBBER MASK Moist Lover od Dr Jart+ (1 szt. / 42 zł) to wynalazek kosmiczny. Jest zrobiona z gumowego materiału, który zapobiega parowaniu składników. Składa się z dwóch części, które nakładamy na twarz jednocześnie. Przez pół godziny wprawdzie wyglądałam jak bohaterka japońskiej kreskówki (albo horroru), ale po tym czasie moja skóra była idealnie nawilżona, bardzo sprężysta i ukojona. Drugi faworyt to kokosowa maska Skinfood Freshmade Coconut Mask (90 ml / 55 zł). Nakładałam ją na twarz drugiego, siódmego i ostatniego dnia moich testów. Choć tak naprawdę, miałam ochotę robić to codziennie, bo konsystencja i zapach kosmetyku są niesamowite! Kremowa maska po nałożeniu na skórę zmienia się w płyn, który aż prosi się o porządne wmasowanie w twarz. Pachnie świeżym, słodkim kokosem i przez noc sprawia, że skóra jest bardziej jędrna i elastyczna. Dlatego nakładałam ją nie tylko na twarz, ale również na szyję i dekolt. Nie podrażniała skóry, nie zatykała porów. Trzeci produkt to bąbelkowa maska EARTH BEAUTY BUBBLE MASK SHEET od Tony Moly (1 szt. / 29 zł). To kolejny produkt z aktywnym węglem, przeznaczony do oczyszczania i usuwania martwego naskórka. Maskę najlepiej stosować podczas kąpieli, bo wymaga spłukania po zakończonym rytuale. Nakładałam ją na oczyszczoną skórę. Po kilku minutach wytwarzały się tlenowe bąbelki, którymi masowałam skórę. Następnie zdejmowałam płachtę i dalej masowałam twarz, aby dokładnie usunąć zanieczyszczenia, omijając okolice oczu. W rezultacie skóra była bardziej promienna, ale bez uczucia ściągnięcia czy przesuszenia. Widoczne, rozszerzone pory nie są tylko problemem nastolatek z trądzikiem. Można się z nimi borykać do końca życia albo zabrać się za nie po koreańsku. Czyli uderzając odpowiednią kombinacją maseczek na bazie węgla i glinki. Duet kremowych masek Caolion Premium Hot & Cool Pore Pack Duo (50 g / 119 zł) to rozgrzewająca maska, która otwiera i oczyszcza pory, oraz chłodząca, która ma za zadanie je zamknąć i zminimalizować widoczność.   Maska rozgrzewająca Premium Blackhead Steam Pore Pack eliminuje zanieczyszczenia z porów skóry. Za sprawą granulowatej tekstury ma ona działanie analogiczne do maski parowej - usuwa obumarłe komórki skóry. Rezultat – skóra wygląda na jędrniejszą. Formuła kosmetyku zawiera: węglowy pył, który pochłania nadmiar sebum i usuwa osad z makijażu (które w innym przypadku blokowałyby pory) oraz 100-procentową wodę gazowaną o silnym działaniu nawilżającym. Maska chłodząca Premium Pore Original Pack minimalizuje rozszerzone pory skóry, jednocześnie kojąc i rewitalizując skórę. Formuła kosmetyku zawiera wodę z alaskijskiego lodowca o działaniu zatrzymującym wilgoć w skórze, nawet po zdjęciu maski. W recepturze kosmetyku znajduje się również mentol o właściwościach odświeżających i kojących. Efekt rozgrzania i chłodzenia faktycznie działa! Worki pod oczami, poszarzała skóra? Koreanki zdają się nie mieć tego problemu. Pewnie dlatego, że kremy pod oczy zaczynają stosować w tym samym czasie, co kremy z filtrem przeciwsłonecznym – gdzieś między zerówką a pierwszą klasą podstawówki. Ja z kremami pod oczy do tej pory byłam na bakier. Może gdyby produkty, których próbowałam poprzednio były w uroczym sztyfcie w kształcie misia pandy i miały lekką, kremowo-żelową konsystencję, stosowałabym je równie regularnie, co Tony Moly Panda''s Dream Stick (9g / 49 zł). Niebieskawy sztyft zawiera ekstrakt z bambusa, który odżywia i nawilża delikatną skórę wokół oczu, minimalizuje opuchliznę i widoczność zmarszczek. Fantastyczne rezultaty zamknięte w uroczym opakowaniu - kwintesencja Korei! Przeciętna Polka przeskakuje z oczyszczania wprost do nałożenia kremu nawilżającego. Ja zupełnie nie miałam takiej potrzeby, bo każdy krok pomiędzy był niesamowitą przyjemnością i doskonale wpływał na stan mojej skóry. I choć po nałożeniu toniku, serum, maski, sztyftu pod oczy pewnie mogłabym pominąć nawilżający specyfik, czułabym, że robię mojej skórze krzywdę. Dlatego dwa razy dziennie otulałam ją niewielką ilością kremu Ceramidin Cream Dr.Jart+ (50 ml / 169 zł). Ma nietłustą konsystencję, szybko się wchłania i stanowi idealną bazę pod makijaż. Ceramidowe mikrokapsułki rozpuszczają się i zapewniają całodzienne nawilżenie - niezastąpione, gdy tak jak ja, pracujesz w klimatyzowanym biurze. Jedną z podstawowych zasad koreańskiej pielęgnacji jest prewencja. Azjatki słusznie zakładają, że lepiej zapobiegać, niż leczyć, dlatego ze słońcem obchodzą się bardzo ostrożnie i od najmłodszych lat stosują kosmetyki z filtrami przeciwsłonecznymi. To najlepszy sposób, aby uchronić się przed rakiem skóry, zmarszczkami i przebarwieniami. W tej kwestii mogę dumnie powiedzieć, że nie różnię się od mieszkanek Seulu. Każdego dnia nakładam na twarz preparat z filtrem UVA/UVB. Podczas testu w mojej kosmetyczce nie mogło więc zabraknąć takiego kosmetyku. Nie mogło też zabraknąć kremu CC – wynalazku, który od kilku lat sprzedaje się w Polsce jak świeże bułeczki. To połącznie pielęgnacyjnego kremu z fluidem wyrównującym kolor skóry, ochroną przeciwzmarszczkową i przeciwsłoneczną. Krem CC z wąkotką azjatycką do jasnej karnacji od Erborian (15 ml / 75 zł) natychmiastowo upiększa skórę, wyrównując jej koloryt, rozświetlając i tuszując drobne niedoskonałości. Filtr SPF 25 doskonale chroni przed promieniowaniem UVA i UVB, trzeba tylko pamiętać, aby rozprowadzić krem nie tylko na twarzy, ale też na płatkach uszu i szyi. Cykl życia skóry trwa 28-40 dni (wydłuża się z wiekiem, co oznacza, że komórki wolniej się odradzają, stąd biorą się zmarszczki i inne oznaki starzenia), ale już po 14 dniach zauważyłam, że czas i uwaga, jakie poświęciłam mojej skórze zaprocentowały. Jest ewidentnie lepiej nawilżona, a co za tym idzie – bardziej jędrna. Drobne przebarwienia i zmarszczki albo zniknęły, albo stały się mniej widoczne. A ponieważ jakość mojej skóry ewidentnie się poprawiła, mogłam zrezygnować z kilku produktów do makijażu. Krem CC spokojnie wystarczał – nie musiałam już stosować korektora czy pudru, żeby zatuszować niedoskonałości. Taka jest właśnie koreańska pielęgnacja: wymagająca i rozbudowana, czasochłonna, ale dzięki niej makijaż przestaje być koniecznością. I choć na początku ilość kroków może przerażać, prawda jest taka, że nigdy nie wykonujemy ich wszystkich na raz. A dodatkowe 10 czy 15 minut poświęcone na zadbanie o twarz zwróci się z nawiązką. Zwłaszcza że najwięcej czasu zajmowało mi… leżenie. Bo z kauczukową czy bawełnianą maseczką na twarzy nie mogłam robić nic innego, jak relaksować się na kanapie i czytać książki. Partnerem artykułu jest Sephora"
http://kobieta.wp.pl/acnerose-oczyszczanie-cery-z-tradzikiem-rozowatym-6113682275858561a,"Acnerose: oczyszczanie cery z trądzikiem różowatym Właściwa pielęgnacja skóry z trądzikiem różowatym ma kluczowe znaczenie w skutecznej terapii. Często jednak osoby cierpiące na tę przypadłość przywiązują szczególną uwagę do stosowania odpowiednich kremów, maści, past i emulsji, zapominając jednak o prawidłowym oczyszczaniu cery. Aby zrozumieć, jak istotną rolę pełni ten element pielęgnacji, warto poznać przyczyny powstawania trądziku różowatego. Trądzik różowaty to złożony problem, który dotyka najczęściej osoby po 25. roku życia, w przeważającej większości kobiety. Choć w niektórych fazach może przypominać nieco trądzik pospolity, przyczyny jego występowania są zupełnie inne, dlatego też zupełnie inaczej powinna przebiegać skuteczna kuracja. Trądzik różowaty związany jest z nieprawidłowym funkcjonowaniem naczynek. Dlatego też skóra osób z tą przypadłością ma tendencję do zaczerwienień oraz widocznych żyłek. Są one kruche i słabe, a przez to łatwo pękają, ulegają uszkodzeniu i podrażnieniu. W centralnej części twarzy (czoło, nos, policzki przy nosie, broda) pojawiają się wypryski. Cera z trądzikiem różowatym jest bardzo wrażliwa, a wszelkie czynniki drażniące tylko pogarszają jej stan. Nie sprzyjają jej ekstremalne różnice temperatur, ostre jedzenie oraz preparaty o działaniu wysuszającym i drażniącym. Dlatego należy zwracać szczególną uwagę na to, jakich kosmetyków używamy. Idealny preparat do oczyszczania skóry z trądzikiem różowatym powinien działać delikatnie. Wiele z tradycyjnych kosmetyków bazuje na SLSach (Laurylosiarczan sodu) i SLESach (Etoksylowany laurylosiarczan sodu). Są one powszechnie stosowane w środkach myjących, ponieważ mocno oczyszczają cerę oraz wykazują właściwości pianotwórcze. Niestety jest to bardzo agresywny proces, prowadzący do podrażnień, przesuszenia oraz zaczerwienienia nawet zdrowej cery. U osób z trądzikiem różowatym takie preparaty mogą znacznie pogorszyć stan skóry. To jednak nie koniec. Unikać powinno się wszystkich substancji chemicznych, które mogłyby podrażniać skórę. Szczególnie negatywny wpływ mają retinoidy, kwas salicylowy, alkohole, ale też chemiczne substancje zapachowe. To jednak nie znaczy, że można zrezygnować z oczyszczania, a sama woda to niestety za mało. Twarz powinno się myć dwa razy na dobę, aby pozbyć się nadmiaru sebum, ale też zanieczyszczeń środowiskowych, resztek makijażu, bakterii oraz innych. To pierwszy krok w prawidłowej, pełnej pielęgnacji skóry. Wybierać należy delikatne preparaty, w jak największym stopniu bazujące na naturalnych składnikach. Wybieraj te, których roślinne wyciągi będą wykazywać działanie oczyszczające, a jednocześnie łagodzące i nawilżające. W ten sposób nie tylko nie podrażnisz cery, ale także zadbasz o nią i przygotujesz do dalszych zabiegów pielęgnacyjnych. Jednym z takich preparatów jest Płyn Oczyszczający Acnerose. Prawidłowe oczyszczanie skóry, które pozytywnie wpłynie na stan skóry z trądzikiem różowaty, to nie tylko produkt, jakiego używamy, ale też technika mycia. Najważniejszą zasadą jest delikatność. Ruchy dłoni nie powinny być intensywne, a raczej łagodne i powolne. Nie używaj w tym celu ani gąbek, ani specjalnych ściereczek, gdyż mogą one podrażnić skórę. Woda powinna być letnia – ani zimna, ani gorąca. Ekstremalne temperatury mogą prowadzić do podrażnienia cery oraz wzmożenia problemu. Chcąc osuszyć twarz, nigdy nie pocieraj skóry ręcznikiem, co mogłoby jej zaszkodzić. Zamiast tego przykładaj go do twarzy miejsce przy miejscu i pozwól powoli wchłonąć wodę.  Oczyszczanie ma ogromne znaczenie w pielęgnacji skóry z trądzikiem różowatym. Pozwala na usunięcie zanieczyszczeń, które mogą zatykać pory i potęgować problem powstawania wyprysków. Tradycyjne kosmetyki (szczególnie te, przeznaczone do skóry z trądzikiem pospolitym) mogą zawierać chemiczne substancje drażniące, które tylko pogorszą stan skóry. Dlatego sięgać należy po delikatne preparaty o działaniu łagodząco – nawilżającym.  Więcej informacji znajdziesz na stronie producenta Acnerose."
http://kobieta.wp.pl/rosyjskie-kosmetyki-naprawde-dzialaja-cuda-6113395672352385a,"Rosyjskie kosmetyki naprawdę działają cuda? Są tanie i naturalne. Pokochały je blogerki. Czy rosyjskie kosmetyki rzeczywiście są takim hitem?   Na naszym rynku rosyjskie kosmetyki są rzadkością - przynajmniej w popularnych sieciach drogeryjnych. A jednak zdobyły uznanie blogerek. Co wyróżnia je spośród innych kosmetyków? - Naturalne składy i przyjazna cena - podkreśla Bożena Rudzińska, która sprzedaje rosyjskie kosmetyki.  Jednak trzeba uważnie przyglądać się temu, co kupujemy. - Mówi się o nich, że są ekologiczne, naturalne, organiczne - tłumaczy Karolina Broniś, kosmetolog. - I one w dużej części takie są, ale nie wszystkie. Pamiętajmy, że kraj pochodzenia, tak jak z francuskimi perfumami, nie daje nam gwarancji co do jakości. To, czego nie można tym kosmetykom odmówić, to bardzo bogatych składów - są przesycone składnikami naturalnymi.  Szczególną ostrożność powiny zachować osoby, które mają alergie - Naturalne produkty dużo częściej alergizują niż składniki syntetyczne - dodaje Broniś."
http://kobieta.wp.pl/milostka-a-milosc-to-jest-kolosalna-roznica-recepta-na-szczesliwe-malzenstwo-witolda-pyrkosza-6114774777861761a,"""Miłostka a miłość to jest kolosalna różnica"" - recepta na szczęśliwe małżeństwo Witolda Pyrkosza Witold Pyrkosz - aktor filmowy i teatralny, nazywany ""królem polskich seriali"", odszedł w wieku 90 lat. Najbardziej znany był z roli Lucjana Mostowiaka z serialu ""M jak Miłość"". Kobiety go uwielbiały, ale on przez 53 lata był wierny tylko jednej - swojej ukochanej żonie Krystynie. Wielokrotnie dzielił się receptą na długowieczne i szczęśliwe małżeństwo. Poznajcie historię jego pięknej miłości. Witold Pyrkosz w swojej żonie zakochał się, gdy ta miała 17 lat. Starszy o 18 lat od swojej wybranki aktor oświadczył się, nim ta jeszcze zdała maturę. W książce ""Witold Pyrkosz. Podwójnie urodzony"" będącej zapisem rozmów znanego aktora z Izą Komendołowicz i Anną Grużewską, czytamy o pięknych początkach tej miłości: - To było w 1962 roku w Boże Narodzenie, w drugi dzień świąt, w Hotelu Francuskim. Ja miałem trzydzieści sześć lat, a ona, młódka, siedemnaście. Dosiadłem się do jej stolika. Biust miała piękny, duży, solidna czwórka, i w ogóle bardzo ładna była. Długie czarne włosy. Była wtedy jeszcze przed maturą. Postawiłem jej ultimatum, że jak jej nie zda, to nie mamy o czym gadać. Zbliżał się sylwester, ktoś ją zaprosił, ale tak mordowałem ją telefonami, że zdecydowała się pójść ze mną.  Pamiętny Pyzdra z ""Janosika"" wspominał, że początkowo Krystyna ukrywała ich znajomość przed matką. Ale jak tylko aktor poznał swoją przyszłą teściową, od razu polubił: - Przychodziłem do domu, grałem z mamą w remika. Nawet Krystyna zaczęła narzekać, że przestaliśmy już wychodzić, tylko ciągle w domu i w domu. Mówiła: „Ty się powinieneś ożenić z mamą, a nie ze mną”.  Para wzięła ślub cywilny 28 lipca 1964 roku i od tamtej pory byli razem. W podróż poślubną pojechali na miesiąc do San Remo. Doczekali się dwójki dzieci - syna Witolda i córki Katarzyny. Aktor pytany o to, jak taki facet, jak on wytrzymał z jedną kobietą tyle lat, bez głębszej refleksji odpowiadał: - Trzeba być pantoflarzem! ""Tak, kochanie"", ""Masz rację, kochanie"", ""Oczywiście, kochanie"". Te słowa załatwiają wszystko! Od kilkunastu lat małżeństwo Pyrkoszów mieszkało za miastem, 30 kilometrów od Warszawy. Powstanie stojącego blisko lasu domu było całkowitą zasługą żony artysty. Po latach mieszkania w hałaśliwej, zadymionej spalinami Warszawie, Krystyna postanowiła, że przeprowadzą się na wieś. Znalazła, kupiła ziemię i bez żadnego zaplecza finansowego, a przede wszystkim bez wiedzy męża zaczęła budować dom.  - Krystyna lubiła podróżować, ja mniej. Zawsze przemycała w staniku dolary, ale nigdy mi o tym nie mówiła. I dobrze, bo pewnie na pierwszej granicy zachowałbym się dziwnie i wszystko by się wydało. Śmiała się, że co ze mnie za aktor, skoro nie potrafię kłamać. Pyrkosz podkreślał, że duży wpływ na pomyślność jego małżeństwa miał fakt, że jego żona nie była aktorką. Na gali miesięcznika ""Pani"" Witold Pyrkosz wraz z żoną Krystyną zostali laureatami Srebrnego Jabłka za najdłuższe i udane małżeństwo. Odbierając nagrodę aktor przyznał z wrodzoną skromnością, że nie zawsze w jego małżeństwie było kolorowo:
- To wielka radość i duża przyjemność. Lecz żyć bez konfliktów? To niemożliwe. Trzeba nad tym ciągle pracować. Przechodziliśmy różne okresy i burze, ale dzięki mądrości jednej i drugiej połówki przetrwaliśmy. Nawet, kiedy ma się rację trzeba przyznać się do winy, to tajemnica sukcesu. Nam się udało. Jesteśmy bowiem jak dwie połówki tego samego jabłka. Raz jedna strona bywa mądrzejsza, raz druga. To sztuka kompromisu, którego trzeba się uczyć latami – podkreślał aktor."
http://kobieta.wp.pl/5-latek-nie-dostal-zaproszenia-na-urodziny-bo-jest-chory-na-autyzm-6114511444559489a,"5-latek nie dostał zaproszenia na urodziny. Bo jest chory na autyzm Chory na autyzm Aleks jako jedyny przedszkolak nie otrzymał zaproszenia na imprezę urodzinową kolegi. Za tydzień chłopczyk będzie obchodził swoje 5. urodziny i nikt do niego nie przyjdzie, bo tak postanowiły matki dzieci z jego grupy. Czy naprawdę w Polsce nie ma miejsca dla chorych dzieci? Reakcja internautów pokazuje, że jest i nie brakuje ludzi, którzy mają dobre serca. Kilka dni temu w jednym z przedszkoli w Bielsku-Białej doszło do przykrego incydentu. Najsmutniejsze jest to, że ofiarą był 5-letni chłopczyk. Katarzyna Mateja, mama Aleksandra w rozmowie z WP Kobieta opisała całą sytuację: - Na początku tygodnia przyszłam z synem do przedszkola i spojrzałam, że są zaproszenia na półkach. A na półce Aleksa nie było. Syn się spytał: co to za karteczki? Odpowiedziałam: ""nie, nic, nic"". Z reguły te zaproszenia z Figlo Parku (miejsce, w którym miały odbyć się urodziny - przyp. red.) to są takie kolorowe w baloniki. Aleks je kiedyś wiedział i sobie skojarzył, po czym zapytał: a dlaczego ja nie mam? No i co ja miałam mu odpowiedzieć? - pyta pani Katarzyna. Mama Aleksa w przypływie bezsilności postanowiła podzielić się tym przykrym doświadczeniem na jednej z grup na Facebooku. Zamieściła taki oto wpis: Reakcja była natychmiastowa. Pani Katarzyna otrzymała wiele ciepłych słów, wyrazy współczucia i zrozumienia. Okazuje się, że problem odtrącania chorych na autyzm dzieci nie dotyczy tylko Aleksa. Matki na forum zaczęły dzielić się podobnymi historiami. - Mój syn przez 15 lat swojego życia był zaproszony na urodziny tylko raz. Wszystko ze względu na swoją ""inność"" - napisała jedna z pań.  Dlaczego w Polsce nie ma zrozumienia dla chorych na autyzm? Dorośli boja się inności, brzydzą się nią, a dzieci się w tym wychowują. Na ten temat wypowiedziała się inna z matek: - Rodzice nie mają pojęcia, czym jest autyzm. Raczej uważają, że takie dzieci kołyszą się w kółko, machają rączkami i nie ma z nim całkowitego kontaktu. Wiedzę taką mają z filmów, z telewizji. Może zrobić jakieś spotkanie wspólne rodziców z dziećmi i przedstawić syna. Pokazać, że on nie jest z innego świata, że bawi się z ich dziećmi i krzywda się nie dzieje. Przypadek Aleksa poruszył kobiety, które dzieliły się podobnymi historiami. Jedna z internautek tak skomentowała sprawę: - Przykład idzie od rodziców. I mnie jako osobie, która jest pedagogiem nie mieści się to w głowie, jak rodzice ""zdrowych"" dzieci podchodzą do tematu dzieci z deficytami. A mogę się założyć, że niejedno ""zdrowe"" dziecko daje bardziej do wiwatu rodzicom. To rodzice powinni przechodzić lekcję tolerancji.  Inna komentująca potwierdza, że skala problemu jest większa i to nie chodzi tylko o dzieci chore na autyzm, powszechnie nie akceptujemy ""inności"": 
- Mój synek ma duże znamię na buzi. Często jak o tym rozmawiam z dorosłymi to mówią, że dzieci potrafią być okrutne i dokuczać ""innemu"" dziecku. Dotąd spotykam same dzieci szczerze zaciekawione i pytające, co to syn ma. Natomiast dorośli zachowują się co najmniej dziwnie… uciekają, odsuwają dzieci, szepczą jakieś niestworzone historie, zamiast pozwolić dziecku zapytać u źródła i zaspokoić ciekawość…  Okazuje się, że to nie pierwszy przypadek, kiedy Aleks został w ten sposób potraktowany, wielokrotnie doświadczył podobnej dyskryminacji. Pani Katarzyna wspomina, że na placu zabaw matki wręcz zbulwersowane pytały ją: - Dlaczego pani z nim przychodzi na plac, przecież on jest agresywny?  Pani Katarzyna jest osobą niepełnosprawną i sama wychowuje chłopca. W rozmowie z nami wyznała, że przeraża ją wizja przyszłości syna: - Nie wiem, ile ja będę żyła. Jak mnie zabraknie to nie wiem, co się z nim stanie. Nie ma w Polsce na tyle akceptacji jego choroby żebym nie musiała martwić się o jego przyszłość. Jeśli znajdzie zrozumienie i uznanie ludzi, bo jest naprawdę inteligentnym chłopcem, to sobie poradzi. Ale wiem, że są, byli i będą ludzie, którzy po prostu będą go odpychać, bo jest specyficzny. Post pani Katarzyny postanowiła udostępnić na swoim fanpage''u Sportsmama - Aleksandra Rożnowska, którą podobnie, jak nas poruszyła ta historia. Pani Aleksandra napisała:  Matki od razu ruszyły z pomocą i zaczęły prosić o adres. Aleks otrzymał kartki i prezenty. Ale mama chłopca w rozmowie z nami podkreśliła, że zupełnie nie o to jej chodziło. Chciała jedynie zwrócić uwagę na problem chorych na autyzm dzieci i tego, jak są odbierane przez społeczeństwo. Za wszystkie gesty wdzięczności oczywiście dziękuje, ale nie ukrywa, czuje się nieco skrępowana. - To była chwila słabości. Ktoś napisał, że wyśle kartkę, to zgodziłam się. Ale to przerosło moje oczekiwania. Piszą do mnie ludzie z Anglii, z Irlandii, ze Szwecji. Dostałam kartki, paczki. Zdaję sobie sprawę z tego, że jest to gest dobroci, ale odpisuję tym osobom, żeby kupili coś swoim dzieciom i że jest wiele dzieci, które bardziej potrzebują pomocy niż mój Aleks.  Panią Katarzynę ucieszył szczególnie gest jednego chłopaka: - Napisał do mnie chłopak, który ma zespół muzyczny w Tychach. I zapytał się, czy może po nas przyjechać i wziąć Aleksa na próbę, po to żeby sobie pooglądał i pograł na instrumentach. To było bardzo fajne.  Pamiętajmy, że dzieci chore na autyzm nie potrzebują litości, ale przede wszystkim akceptacji. Nie ucieszy ich kolejna zabawka, jeśli nie będą miały się z kim nią pobawić."
http://kobieta.wp.pl/ich-nagie-zdjecia-widzialy-tysiace-internautow-wiecej-na-to-nie-pozwola-postanowily-walczyc-z-kolegami-6114439900419713a,"Ich nagie zdjęcia widziały tysiące internautów. Więcej na to nie pozwolą. Postanowiły walczyć z kolegami To jedna z najgłośniejszych afer, jakie wstrząsnęły Ameryką w ciągu ostatnich miesięcy. Żołnierze w facebookowej grupie publikowali nagie zdjęcia koleżanek z armii. 30 tys. marines oglądało roznegliżowane kobiety. Panowie publikowali skradzione koleżankom z jednostki zdjęcia, a w wulgarnych komentarzach, oprócz seksistowskich uwag, padały słowa zachęty do gwałtu i przemocy seksualnej. Żołnierki nie chcą zostawić tak tej sprawy. Stworzyły swoją własną grupę.  Savannah Cunningham była jedną z tych dziewczyn, których zdjęcia zostały opublikowane wśród 30 tys. marines. Jako jedyna zgodziła się porozmawiać z dziennikarzami. Przyznała, że o pracy w armii marzyła od zawsze. W kwietniu zaczęła trening w Marine Corps. Miesiąc temu w grupie pojawiło się wideo, w którym pozuje nago. Nagrała je dla swojego chłopaka. Już byłego. Klasyczny przypadek - chciał się zemścić za rozstanie. Wrzucił do sieci nie tylko wideo, ale jej dane osobowe, link do profilu na Instagramie. - To było przerażające - mówiła 19-latka. - To gwałt na prywatności. Ktoś wrzuca tam moje zdjęcia, a ja nie mam nad tym kontroli - dodała.  O żołnierzach publikujących zdjęcia koleżanek zrobiło się głośno nie tylko w Stanach, ale i na całym świecie. Pierwszy pakiet zdjęć opatrzono komentarzem: ""Proszę bardzo, napalone sk..syny. To wierzchołek góry lodowej. Ciąg dalszy nastąpi"". Niedługo później pojawiła się pierwsza reakcja: ""O ku..! Bóg istnieje"". Pentagon ""wyraził niezadowolenie"", prokuratura wszczęła dochodzenie przeciwko adminom grupy. Wydawałoby się, że zdjęcia z sieci szybko znikną, odpowiedzialni za wyciek zdjęć odsiedzą swoje, a kobiety będą wiedziały, że istnieje w tym świecie jakaś sprawiedliwość. Tak się jednak nie stało.  Niedługo później pojawiły się informacje, że podobne historie działy się nie tylko wśród marines, ale też w innych jednostkach.  - Tworzą sobie specjalne rankingi. Oceniają, na ile gwiazdek wygląda dana dziewczyna i czy według nich łatwo dałaby się namówić na seks. Kryteriów jest kilka: Czy lubi się zabawić? Czy pracuje dla kogoś, kto mógłby wpłynąć na twoją karierę? Czy ma męża? - opowiada Jenny, jedna z żołnierek. - Czasami dziewczyny zakochują się w kolegach z jednostki. Wysyłają im swoje zdjęcia. Potem oni czytają to, co ona pisze, przy całej jednostce. Pokazują te zdjęcia wszystkim. To jak być w związku z całym oddziałem - dodaje.  Setki kobiet związanych z amerykańską armią postanowiły odpowiedzieć na działania kolegów. Kilka dni temu założyły swoją własną grupę na Facebooku. Actionable Change liczy dziś ponad 700 członkiń. Inicjatywa sierżant Ann Bernard cieszy się coraz większą popularnością nie tylko wśród marines. Jak przyznaje, chcą walczyć z seksizmem i wykorzystywaniem seksualnym kobiet. W grupie publikują historie pokrzywdzonych, nazwiska kolegów, którzy rozpowszechniają kradzione zdjęcia.  - Nie dopuścimy do tego, by kolejne pokolenie marine musiało przechodzić przez to, co my musiałyśmy znosić. Przez lata budowałyśmy swoją pozycję. Udowodniłyśmy, że zasługujemy na szacunek przełożonych. Teraz musimy sprowadzić na ziemię naszych kolegów - mówi Bernard w  rozmowie z ""Washington Post"". Przyznaje, że marzy im się współpraca z kolegami z wojska - tak, żeby wszyscy byli traktowani na równi.  Żołnierki wystosowały też list do żołnierzy, w którym czytamy: Najwyższy czas skończyć z mówieniem ""dość kobiet w armii"" tak jakby były jakieś limity. Najwyższy czas skończyć z żartami o kobietach-marine, o ich wyglądzie, włosach, sposobie mówienia, prywatnym życiu, orientacji seksualnej. Najwyższy czas skończyć z udawaniem, że nie słyszy się głosu kobiet.  Jak przyznaje Kate Germano, jedna z członkiń facebookowej grupy, kobiety przez lata znosiły po cichu obelgi ze strony kolegów, a nawet molestowanie seksualne, bo chciały się wpasować jakoś w szeregi. Żeby z tym skończyć, żołnierki muszą otwarcie opowiadać o tym, co dzieje się w wojsku.  - W kulturze, która wywyższa męskość, łatwo pomylić barbarzyństwo z siłą. Brutalność z władzą. Szaleństwo z okrucieństwem. Nie zgadzamy się ze stwierdzeniem, że by walczyć za nasz kraj, musimy wspierać instytucję, która oczekuje od mężczyzn, że będą zachowywać się jak zwierzęta, a kobiety będą ich ofiarami - dodają żołnierki w liście podpisanym przez blisko 100 kobiet.  Afera z publikowaniem nagich zdjęć marines wywołała dyskusję na temat tego, jak traktowane są kobiety w armii. Według ostatnich dostępnych statystyk Pentagon otrzymał w ciągu kilku lat blisko 30 tys. zawiadomień o wykorzystywaniu seksualnym żołnierek. Mówi się, że dla kobiet w armii prawdopodobieństwo, że zostaną zgwałcone, jest większe niż to, że zginą na polu walki. - Koledzy uświadomili mi, że dzielą kobiety na trzy typy: dziwki, suki i lesby. Dziwka to ta, którą zgwałcili albo upokarzana dla świętego spokoju godzi się na seks. Suka na to nie pozwala. Lesbę zostawiają w spokoju, bo im się nie podoba. W takim układzie trudno zdobyć respekt - relacjonowała jedna z żołnierek.  W tym tygodniu dowództwo marine dopisało do kodeksu, że publikowanie nagich zdjęć członków armii, zastraszanie, ośmieszanie i dyskredytowanie żołnierek będzie uważane za przestępstwo. W praktyce, zdaniem wielu, na nic się to nie zda. Już teraz w internecie krążą informacje, że żołnierze kradzione zdjęcia koleżanek sprzedają za pośrednictwem dark webu, gdzie prawo nie sięga, a także tworzą specjalne konta na Snapchacie. Walka z wiatrakami? Na to wygląda."
http://kobieta.wp.pl/ile-kosztuje-rok-milosci-badania-zdradzaja-dokladna-kwote-6114434452493953a,"Ile kosztuje rok miłości? Badania zdradzają dokładną kwotę!  Czy wartość uczucia można przełożyć na wartość pieniężną? Zdecydowanie nie. Można jednak dowieść, ile wydajemy, kiedy to uczucie się pojawia. A wychodzi z tego całkiem konkretna suma... Bycie w związku wiele nas kosztuje. I nie mówimy tutaj tylko o wysiłkach, jakie wkładamy w relację od strony psychologicznej, czy kompromisach, na jakie musimy się zgodzić. Miłość wiele nas kosztuje również w kwestiach czysto finansowych i ekonomicznych. Dowodzą tego badania przeprowadzone przez największy amerykański portal randkowy Match.com, które jasno określają, ile tak naprawdę wydajemy na swojego partnera przez rok trwania związku. Te liczby mogą szokować.  Zgodnie ze statystykami opublikowanymi przez portal, rok miłości obciąża nasz portfel kwotą 1596 dolarów. Przekładając to na polską walutę, uzyskujemy niebagatelną sumę 6358 zł. To ponad 122 zł tygodniowo! Robi wrażenie?  Oczywiście liczby te są uśrednionym wynikiem, który badacze uzyskali na podstawie ankiety przeprowadzonej na milionach użytkowników Match.com. Miastem w USA, w którym na swojego partnera ludzie wydają najwięcej, jest San Antonio w Teksasie. Tam za rok udanej relacji płaci się aż 2,5 tys. dol. 
Jak sprawa ma się w Polsce? Na naszym forum użytkownicy przekonują, że na jedną randkę wydają od 50 do 100 zł. ""Różnie to bywa. Raz 10 zł na zapiekanki, a innym razem 150 zł na obiad w restauracji. Nigdy tego nie liczę. Ale, ale... moja dziewczyna też płaci"" - pisze jeden z udzielających się na forum mężczyzn. ""Miesięcznie tylko na nią wydaję 200-400 zł"" - dodaje kolejny.  Na co najczęściej wydajemy pieniądze w związku z naszą romantyczną relacją? Badania Match.com dowodzą, że na pierwszym miejscu znajdują się randki w kinie i restauracji. Następny wydatek stanowią prezenty, te z okazji urodzin, jak i te w formie niespodzianki. Wysoko plasuje się również alkohol, za który płacimy na imprezach.  W kwestii tego, czy na związek więcej wydają kobiety, czy mężczyźni odpowiedź nie jest do końca oczywista. Większość ankietowanych osób uznaje bowiem równouprawnienie i sprawiedliwy podział wydatków. Takie samo zdanie mają polscy internauci. ""Płaci ten, kto zaprasza, niezależnie od płci. Poza tym to ta osoba wybiera miejsce spotkania. Jeszcze jedno: normalna dziewczyna chyba orientuje się w zasobności portfela chłopaka i nie będzie go naciągać. No chyba, że się nie orientuje"" - pisze użytkownik onak.  Wygląda na to, że czasy kiedy to mężczyzna był zobligowany do płacenia za kobietę, odchodzą do lamusa. I musimy przyznać, że w pełni się z tym zgadzamy."
http://kobieta.wp.pl/pojemne-meskie-serca-6114391951399041a,"Pojemne męskie serca Rodzina alfa w jednym mieście, rodzina beta w następnym. Są mężczyźni, którym jedna rodzina nie wystarcza. Oszukują swoje partnerki, które latami żyją zupełnie nieświadome tego, co się dzieje.  To nigdy nie była moja wielka miłość. Taka, że na widok tego faceta ściska cię w dołku. Poznaliśmy się, kiedy miałam dwadzieścia parę lat i miałam poczucie, że to już czas na małżeństwo. Miałam za sobą wielki, miłosny, nieudany lot. Karol, mój mąż był zawsze cichym, zdystansowanym facetem. Myślałam, że za takich właśnie wychodzą sprytne i mądre dziewczyny. Kochałam go po ""dorosłemu"". Od początku akceptowałam to, że niewiele mówi. Mamy dwoje dzieci. Dbał o dom. Ale nigdy nie miał ochoty na rozmowę taką bardziej uczuciową. Był serdeczny w gestach, ale nigdy w słowach. Dziś zastanawiam się, czy to nie jest rola kobiety - zmiękczać faceta, namawiać do rozmów. Mnie to było nawet na rękę to jego milczenie, nie wiem dlaczego. Może sama jestem taka, że bez sensu nie gadam. Nie pytałam, bo też nie chciałam żeby on pytał. Mieliśmy osobne środowiska, on miał firmę budowlaną, ja gabinet ortodontyczny. Zupełnie inne działki. Ja miałam swoich znajomych a on swoich. Mieliśmy fajne święta, dobrze nam szło robienie zakupów. Wiem, jak to brzmi, ale organizacyjnie byliśmy takim zgranym zespołem. Wtedy myślałam, że jestem szczęściarą, bo mało jest porządnych facetów, którzy zarobią na dom, zajmą się dziećmi, jak trzeba to ugotują i choinkę ubiorą. Miałam cudownych teściów, którzy powtarzali, jak bardzo Karol mnie kocha. O jego życiu uczuciowym dowiadywałam się od jego mamy. 
Pierwsze podejrzenie pojawiło się kiedy w jego torbie znalazłam zdjęcie chłopca w wieku naszego syna Olafa. Uroczy blondynek około 3 lat. Kiedy zapytałam co to zdjęcie robi w jego ubraniach, odpowiedział, że to pewnie zdjęcie, któregoś z jego robotników się zapodziało w jego rzeczach.
Karola firma się rozkręcała. Dziennie czasem robił 400 km. Mieszkaliśmy w Szczecinie, a on do pracy jechał na Śląsk albo do Wielkopolski. Mało rozmawialiśmy, głównie wysyłałam mu zdjęcia naszych dzieci, jak się bawią. Czasem swoje, albo kwitnącej jabłonki przed domem. 
Potem pojawiły się nocne telefony, których mąż nie odbierał. Potem niezliczone SMS-y. Zaczęłam podejrzewać, że ma romans. Z drugiej strony wiedziałam, że dużo pracuje, przynosił do domu spore pieniądze. Ja nie musiałam już dużo pracować, mogłam być w domu z dziećmi. Zaczęły przychodzić też listy polecone, których mąż nakazał mi nie odbierać. Nie miałam siły dopytywać, bałam się, że nasz dom się rozleci. Koleżanki zaczęły radzić mi żebym sprawdziła te wyjazdy męża. Pół tygodnia spędzał poza domem. Nawet go pytałam trochę na żarty i trochę na serio, że pewnie ma jakąś młodą dziewczynę w każdym porcie. Śmiał się, ale nic nie było po nim widać. W łóżku nam się układało, więc tym bardziej usypiałam swoją czujność. 
Minęły dwa lata, od kiedy Karola nie było w domu tak często. Zbliżała się komunia naszego starszego syna Jędrka. Wynajęliśmy salę, catering. Na tej komunii zjawiła się kobieta z małym chłopcem na rękach. Rozpoznałam go, bo kiedyś przecież widziałam jego zdjęcie w rzeczach męża. Pomyślałam, że może to żona pracownika przyjechała na komunię i mąż zapomniał mi powiedzieć. Kiedy Karol ją zobaczył zniknął, poszedł gdzieś i zostawił nas tak patrzące na siebie. Jola podeszła do mnie i powiedziała, że jest narzeczoną Karola od 7 lat, ma z nim dom, dziecko i ustaloną datę ślubu. To o 4 lata mniej niż my. Domyśliła się, że coś jest nie tak, kiedy zaczęła w rzeczach Karola znajdować szczeciński adres zamieszkania. Podjechała kilka razy pod nasz dom, widziała mnie, widziała Karola. Zapaliłam papierosa pierwszy raz od 12 lat, a ona płakała. Myślałam, że to moja wina. Był z drugą, bo ja nie dawałam mu wszystkiego, czego potrzebuje facet. Z drugiej strony dochodziło do mnie, że ja go przecież kocham, z nim zbudowałam wszystko, co mam. Karol pojawił się w domu trzy dni później, na kacu, śmierdzący i żałosny. Nie odbierał telefonu ode mnie przez całe trzy dni. Dzwoniłam milion razy. Kazałam mu się wynieść, potem chciałam żebyśmy zaczęli od nowa. Pytałam dlaczego, co jest ze mną nie tak. A on milczał, gapił się w stół i milczał. Jola przysłała kurierem jego rzeczy. Ja miałam ochotę zrobić dokładnie to samo. Mąż wyprowadził się do rodziców, wysłał mi pozew rozwodowy. Za miesiąc spotkamy się w sądzie. Nie pytał mnie, czy ja chcę się rozwieść, sam zdecydował, bez słowa, bez wyjaśnienia. Pisałam do niego człowieku wytłumacz mi dlaczego,  żebym mogła dalej żyć i nie obwiniać siebie. Nigdy nie odpowiedział. Z Piotrkiem dzielę życie od 16 lat. Mamy 15 letnią córkę. Zresztą to ona domyśliła się pierwsza. Mój mąż zawsze wyjeżdżał na dwa tygodnie poza miasto. Oficjalnie miał dwie prace - tak przynajmniej sądziłam. Był wykładowcą socjologii, więc wszystko składało się w całość. Mieszkał i pracował w Warszawie, ale na kilka dni w tygodniu jechał na zajęcia. Czasem zostawał na kilka dni dłużej, bo pisał książkę. Tak przynajmniej sądziłam. Małżeństwo z tak długim stażem ma swoje prawa. Generalnie jest o wiele ciekawsze niż wcześniej, jeśli ma się partnera do rozmowy. A ja miałam. Czułam się w moim związku wolna, realizowałam się na uczelni, gdzie też wykładałam. Wszystko było na swoim miejscu. Paradoksalnie to był pierwszy moment, kiedy jako kobieta czułam się ze sobą naprawdę dobrze. Nikomu nic nie musisz udowadniać, wszystko jest oswojone.
Gdyby nie moja córka Gabrysia żyłabym tak sobie zupełnie spokojnie może i do końca życia. Muszę powiedzieć, że mnie czasem było na rękę, że mąż wyjeżdżał, miałam wtedy o wiele więcej przestrzeni dla siebie. Ciszy i mniej obowiązków obiadowych. Gabryśka, kiedyś przy kasie w sklepie, nagle wypaliła: mamo, tata ma kogoś. I to nie kochankę, tylko rodzinę. Zamurowało mnie. Jej kolega  z klasy widział Marka w Krakowie z inną kobietą i dwojgiem małych dzieci. Pomyślałam, że może poszedł z jakąś znajomą na spacer. Gabrysia mówiła, że nie, na pewno nie. Podobno trzymali się za ręce i całowali. Nie wierzyłam. Nie chciałam wierzyć. Długo nic z tym nie zrobiłam, może nawet ze trzy miesiące. Potem zapytałam Marka, spokojnie zaprzeczał. Potem zapytałam jeszcze raz. Nadal zaprzeczał, mówił, że zgłupiałam, jeśli słucham takich plotek. Gabrysia przestała rozmawiać z ojcem. Jak Marek wpadł? Wyciągnął z torby nie ten telefon, który trzeba. Bo miał dwa, każdy na jedną rodzinę. I zostawił ten telefon na stole, a sam poszedł kosić trawę. Przeczytałam większość SMS-ów. Takich, jakie piszą żony albo partnerki: „kup pampersy dla Krysi, te które kupowałeś ostatnio”, albo „pamiętaj o foteliku. kocham.” 
Kiedy mąż wrócił z ogrodu, zobaczył mnie z telefonem. Najpierw zaprzeczał, mówił, że to nic nie znaczy. Potem powiedział, że to po prostu dziewczyna, która ma z kimś dziecko i on jej tylko pomaga. Wyszłam z domu i zadzwoniłam do tej dziewczyny. Ma 33 lata, jest z moim partnerem od 4 lat. Mają dwuletnią córeczkę. Powiedziałam o tym siostrze - to jakaś patologia odpowiedziała. Dokładnie to samo pomyślałam, patologia. Mój partner żył na dwa domy. Dziewczyna też była w szoku. Myślała, że Marek po prostu pracuje w Warszawie, a mieszka z nią w Krakowie. 
Dopiero po fakcie przypomniało mi się, ile rzeczy Marek przewoził do Krakowa po cichu przez ostatnie lata. Powiedział mi, że chciał mi powiedzieć przed narodzinami córki. Ale nie mógł, bo wiedział, że mnie straci. A on po prostu kocha nas wszystkie. No cóż, masz pojemne serce - odpowiedziałam. Nie mieszkamy razem, nie jesteśmy już razem. Ewa Kaleta: Jak zrozumieć takiego człowieka, który ma rodzinę alfa i beta?  Agnieszka Mościcka-Teske: Rozumiem, że ma pani na myśli osoby, które oszukują, wchodzą w relacje z kolejnymi osobami, nie informując ich o tym. Może taka osoba ma problemy z bliskością, tworzeniem czułej i serdecznej relacji. Jej bycie w związku jest zaburzone. Można sobie wyobrazić, że taki człowiek nie umie być z jedną osobą blisko, więc tworzy kolejne podobne relację i w żadną z nich nie jest zaangażowany. Więc to może być strategia ucieczkowa. Może też taki tryb funkcjonowania dowartościowywać. Taki mężczyzna może sobie pomyśleć - jestem atrakcyjny, jestem przedsiębiorczy, umiem zadbać o kilka kobiet i rodzin. Może być też motywacja kryminalna, czyli w takiej sytuacji mężczyzna czerpałby korzyści finansowe z kolejnych partnerek. Czy można takie relacje nazwać patologicznymi? Przyjaciele i rodzina moich bohaterek tak właśnie nazywała sytuację, w której się znalazły. - Unikanie bliskości może się realizować różnie. Można mieć bliską relację z pracą i w nią uciekać. Można tworzyć ciągle nowe związki z kolejnymi osobami. Na pewno nie jest to funkcjonowanie prawidłowe. Z pewnością jest to problem. Ale patologia to choroba, więc pod względem klinicznym, to nie jest patologia. Moje bohaterki czują się winne, że to one coś źle zrobiły. Myślały o sobie, że były niewystarczające, dlatego ich mężowie zakładali inne rodziny. - To częsta reakcja. Większość z nas, dorosłych ludzi, kiedy napotyka niepowodzenie, to szuka winy w sobie. Dorośli ludzie chcą brać odpowiedzialność za swoje życie i dlatego w sobie szukamy wyjaśnienia. Jeśli takie myślenie trwa za długo, takie myśli mogą mieć charakter depresyjny. Ale pierwszy odruch to dojrzały mechanizm.  Moje bohaterki mówiły o sobie, że też mają problemy z bliskością. - Rzeczywiście to możliwe. Związek to dwie osoby. Jeśli ta druga osoba nie zauważa albo stara się nie zauważać objawów tego, że ktoś jest w połowie obecny w domu i w życiu, to może sama ma problemy z bliskością. W życiu czasem wybieramy partnerów, którzy powodują, że trwamy w naszych wewnętrznych konfliktach. To się nazywa koluzja w związku."
http://kobieta.wp.pl/nie-zyje-magdalena-abakanowicz-byla-artystka-totalna-6114382919182465a,"Nie żyje Magdalena Abakanowicz. Była artystką totalną Zmarła Magdalena Abakanowicz, wybitna artystka, chyba najbardziej ceniona na świecie polska rzeźbiarka. O jej śmierci poinformował rektor ASP prof. Adam Myjak. - Sztuka nie rozwiązuje problemów, ale czyni nas świadomymi ich istnienia - mówiła. Urodziła się w 1930 r. w Falentach, niewielkiej osadzie położonej niedaleko Raszyna. Ojciec Magdaleny, Konstanty Abakanowicz, pochodził z rodziny spolszczonych Tatarów, a jego drzewo genealogiczne wywodziło się w prostej linii od Abak-chana, słynnego mongolskiego wojownika i prawnuka samego Czyngis-chana. Przyszła gwiazda świata sztuki dorastała w wielkim starym domu, pełnym pamiątek z przeszłości, m.in. listów, jakie jej przodkowie otrzymywali od polskich królów: Kazimierza Jagiellończyka, Jana Kazimierza czy Stanisława Augusta Poniatowskiego. Magdalena wychowywała się w bardzo patriarchalnej rodzinie, we wspomnieniach opisuje całowanie w rękę ojca przed każdym z posiłków. Zbyt wiele ciepła nie otrzymała także od matki, która nawet nie ukrywała rozczarowania tym, że nie urodziła syna. Dziewczyna modliła się do Boga, by zamienił ją w chłopca, tego samego życzyła sobie w prezencie od św. Mikołaja. - Zanim nauczyłam się posługiwać sprawnie palcami, brałam w dłonie jakieś przedmioty i wiązałam je ze sobą. Tylko ja wiedziałam, dlaczego ten patyk z tym kawałkiem gliny są jedną rzeczą. Bez przerwy grzebałam w ziemi, zajmowałam się lepieniem i tworzeniem przedmiotów o mnie tylko wiadomych znaczeniach - mówiła Abakanowicz w rozmowie z ""Wysokimi Obcasami"". Miała 9 lat, gdy wybuchła II wojna światowa. Rodzina Abakanowiczów uciekła wówczas z Falent, a w czasie ewakuacji jej matka została postrzelona przez Niemców. - Pocisk oderwał prawy łokieć, ramię zwisało, a ręka stała się tylko kawałkiem mięsa oddzielonym od reszty ciała - opowiadała artystka. Po latach ten przerażający widok stał się inspiracją jej słynnego cyklu ""Anatomia"". Po wojnie Abakanowicz, wraz z ocalałymi członkami rodziny, zamieszkała w Warszawie. Rozpoczęła naukę w liceum plastycznym, gdzie jednak nie poznano się na jej talencie. - Okazało się, że wszystko, co robię, jest bez sensu. Na egzaminie wstępnym dostałam glinę i ulepiłam smoka. Powiedziano mi, że na rzeźbę się nie nadaję, bo nie mam wyczucia formy. Poradziłam sobie jakoś na malarstwie, ale bez poczucia, że będę mogła rzeźbić - wspominała w „Wysokich Obcasach”. Początkowo znacznie lepiej radziła sobie w… sporcie. Była całkiem dobrą lekkoatletką, trzykrotną medalistką mistrzostw Polski w biegach sztafetowych i dwukrotną medalistką zimowych mistrzostw kraju: w biegu na 50 metrów przez płotki oraz w sztafecie 4x50 metrów. Po maturze zdecydowała jednak zdawać na warszawską Akademię Sztuk Pięknych. Studia wspomina jako straszne doświadczenie. - Takiemu osobnikowi, który z góry wie, co chce, nie można przecież mówić, że chce źle. Ja miałam swój pogląd. Dlatego musiałam chodzić po nocy do pracowni i malować te swoje płótna, inaczej nie dałabym rady - opowiadała. Magdalena Abakanowicz ukończyła ASP w 1954 r. Później studiowała jeszcze na sopockiej Państwowej Wyższej Szkole Sztuk Plastycznych. Kilka lat później stworzyła cykl niezwykłych form rzeźbiarskich wykonanych z tkaniny, które podczas wystaw podwieszano u sufitu. Prace, nazwane od jej nazwiska abakanami, robiły ogromne wrażenie ekspresyjnymi barwami, fakturami, a przede wszystkim pomysłowością. - Drażniły ludzi. Były nie w porę. W tkactwie gobelin francuski; w sztuce popart i sztuka konceptualna, a tu magiczne, skomplikowane, ogromne. Mocny język - wspominała po latach Abakanowicz. W 1962 r. młoda Polka stała się sensacją Międzynarodowego Biennale Tkaniny w Lozannie, a trzy lata później nagrodzono ją złotym medalem na Biennale w São Paulo, co było początkiem jej światowej kariery. Przez następne lata Abakanowicz ugruntowywała mocną pozycję w świecie sztuki, prezentując kolejne oryginalne propozycje artystyczne, których częstym elementem były zwielokrotnione sylwetki ludzkie stojące w pewnym porządku. Sensację wzbudziła np. seria ""Tłumy"" - zgrupowane w szeregach i pozbawione głów korpusy na nogach, wykonane z różnych tworzyw. Podobno artystka stworzyła w sumie blisko tysiąc takich sylwetek, stojących w różnych częściach świata - od Poznania po Hiroszimę. - Tłum sam w sobie jest niesamodzielny, lecz pozostaje gotowy, by deptać, niszczyć, albo kochać na rozkaz, zupełnie jak bezgłowa kreatura, która w tym wypadku stała się moją główną inspiracją. Do tematu przyciąga mnie również fascynacja rozmiarem ludzkiego ciała, lub raczej potrzeba wskazania tych czynników, które pozwolą wyrazić je jako całość - opisywała swoją inspirację Abakanowicz. Prace artystki prezentowane były na niemal 200 wystawach na wszystkich kontynentach. Stałe ekspozycje dzieł Polki można podziwiać m.in. w Muzeum Izraela w Jerozolimie, Parku Olimpijskim w Seulu, Hakone Open Air Museum (Japonia) czy Napa Valley w Kalifornii. Abakanowicz jest też autorką koncepcji ""architektury arborealnej"", czyli gigantycznych domów-drzew, które miały zostać wybudowane w paryskiej dzielnicy La Defense. Rzeźbiarka do końca życia mieszkała i tworzyła w Warszawie. W 2015 roku zdradziła, że chciałaby stworzyć park swoich rzeźb na terenach przylegających do jej domu na osiedlu Pod Skocznią. Pomysł nie wywołał jednak entuzjazmu urzędników."
http://kobieta.wp.pl/rekordzistka-na-tronie-elzbieta-ii-konczy-91-lat-6114372992219265a,"Rekordzistka na tronie. Elżbieta II kończy 91 lat Żaden z angielskich monarchów nie panował dłużej od niej. Dla poddanych od lat jest już nie tylko matką, ale także babką, a nawet - prababką. Zdecydowana większość obywateli Zjednoczonego Królestwa Wielkiej Brytanii i Irlandii Północnej nie pamięta żadnego innego władcy wyspiarskiego państwa. Przychodzili na ten świat, żyli i umierali pod jej rządami. 21 kwietnia 1926 roku urodziła się Elżbieta II. Córka Jerzego VI zasiadła na tronie 7 lutego 1952 roku, w dzień po śmierci swojego ojca. Uroczysta koronacja młodej monarchini odbyła się ponad rok później - 2 czerwca 1953 roku. Uroczystość, transmitowana przez telewizję, co w owych czasach było sporym ewenementem, zgromadziła przy odbiornikach wiele milionów widzów.  Choć nie było już perły w koronie - Indii, i wiążącego się z tą kolonią cesarskiego tytułu (ostatnim cesarzem Indii był Jerzy VI), to posiadłości kolonialne Zjednoczonego Królestwa zajmowały pokaźną część Afryki, były też w Azji, Ameryce Północnej i Południowej oraz Oceanii. Jeśli dodać do tego  faktycznie niepodległe lecz uznające Elżbietę II za głowę państwa - Kanadę, Australię, Nową Zelandię i Związek Południowej Afryki - ogromna rzesza widzów nie powinna dziwić. Wszyscy oni mogli uczestniczyć, za pośrednictwem telewizji lub radia, w uroczystości wyjątkowo podniosłej i unikalnej. Koronacja Elżbiety miała bowiem, tak jak i wszystkich jej poprzedników, głęboki wymiar religijny (Obrończyni Wiary jest zresztą jednym z tradycyjnych, od XVI wieku, tytułów monarchini). Królowa wkroczyła do Opactwa Westminsterskiego punktualnie o godzinie 11. Przybyła tam, jak kazała tradycja, w karocy. Ubrana była w długi szkarłatny płaszcz z gronostajowym kołnierzem. Tren monarchini podtrzymywało sześć druhen. Towarzyszyły jej one aż do miejsca, w którym znajdował się XI-wieczny drewniany tron Edwarda Wyznawcy i kamień koronacyjny. Arcybiskup przedstawił monarchinię zgromadzonym w świątyni dostojnikom, pytając, czy uznają oni jej władzę. Lordowie odpowiedzieli zgodnie: ""God save Queen Elizabeth"". Po złożeniu przysięgi na Pismo Święte, w którym władczyni zobowiązała się do przestrzegania praw i zwyczajów panujących w krajach Imperium Brytyjskiego, oraz umacniania wiary anglikańskiej, arcybiskup namaścił świętymi olejami dłonie, pierś i czoło królowej. Otrzymała też ona insygnia swojej władzy, w tym - jabłko (oznakę prymatu duchowości nad światem materialnym), berło z krzyżem (symbol sprawiedliwości) i berło z gołębicą (symbol Ducha Świętego). Na zakończenie arcybiskup nałożył jej na głowę koronę. Jak pokazał czas, młoda królowa dobrze zdawała sobie sprawę z odpowiedzialności, jaka stała się jej udziałem. Powaga cechowała ją zresztą od dzieciństwa. Kiedy w roku 1930 przyszły premier Neville Chamberlain, zwrócił się do Lilibet (jak zwano ją w rodzinie): ""Dzień dobry mała damo"", rezolutna czterolatka zaripostowała mu natychmiast: ""Nie jestem małą damą, jestem księżniczką Elżbietą"".
Polityk odszedł  jak niepyszny. Z pewnością nie zaczynałby rozmowy z Elżbietą, gdyby wiedział coś o niej wcześniej. Inteligentna, poważna, systematyczna  i bardzo dobrze zorganizowana dziewczynka, potrafiła wstać w nocy z łóżka, by sprawdzić, czy ma należycie ułożone ubrania na dzień następny. Gdy wracała do pościeli pozwalała sobie czasami na zjedzenie kilku cukierków, które wcześniej, by uniknąć bałaganu, układała na stoliczku od najmniejszego do największego. Dziesięcioletnia Elżbieta została następczynią tronu w 1936 roku, gdy zmarł jej dziadek Jerzy V, a stryj Edward VIII po kilkumiesięcznym panowaniu zrezygnował z tronu, by móc poślubić Wallis Simpson, Amerykankę i dwukrotną rozwódkę. Przyszła królowa nie była wykształcona we współczesnym tego słowa znaczeniu. Jak kazał zwyczaj, nauki pobierała w domu. Składały się na nie: historia, geografia i Biblia. Guwernantka, której pieczy ją powierzono, chwaliła jednak chłonny umysł dziewczynki oraz jej ""niezachwiane poczucie obowiązku"". Ta ostatnia cecha stała się znakiem firmowym Elżbiety.  Poczucie obowiązku spowodowało, że w czasie II wojny światowej wstąpiła,  jako dziewiętnastolatka, do kobiecej służby pomocniczej, zdobywając uprawnienia kierowcy i mechanika. Jeszcze wcześniej, mając zaledwie 14 lat, kopała transzeje w parku w Windsorze. Po wypowiedzeniu wojny III Rzeszy przez rząd Zjednoczonego Królestwa Elżbieta zrezygnowała z nauki języka niemieckiego, nie chcąc władać mową wroga. Postępowanie młodej kobiety przyniosło jej ogromną popularność w społeczeństwie brytyjskim. Przydało jej się to szczególnie, gdy objęła tron po zmarłym ojcu. Miała wówczas niespełna 26 lat. Od pięciu lat była żoną księcia Filipa, potomka dwóch rodzin królewskich - duńskiej i greckiej, i matką dwójki dzieci - Karola i Anny. Wychowana według  surowych, XIX-wiecznych wzorców, Elżbieta nie była przyzwyczajona do okazywania uczuć. Dzieci, a zwłaszcza Karol, często skarżyły się na jej oschłość. Książę Walii wspominał kiedyś, jak matka nie przywitała się z nim na lotnisku, mimo że nie widzieli się aż sześć miesięcy. Oschłość królowej dotknęła też żonę Karola Dianę. Żywiołowa i nie zwracająca uwagi na konwenanse kobieta była istotą całkowicie obcą zasadniczej i poważnej monarchini. Zauroczeni Dianą Anglicy ten jeden raz nie zrozumieli swojej królowej… Kochali ją jednak i kochają nadal. Może właśnie za tę zasadniczość i powagę, z jaką odnosi się do swojego urzędu i obowiązków z niego wypływających. A spełniała je i spełnia w trakcie 65-letniego panowania wzorowo. Podróżuje reprezentując swój kraj, przyjmuje gości, udziela dyskretnych rad brytyjskim politykom, stanowi, podobnie jak jej poprzedniczka - królowa Wiktoria, prawdziwy symbol Wielkiej Brytanii i niekwestionowany autorytet  dla ponad 80 procent mieszkańców Zjednoczonego Królestwa. Przy niej monarchia może być spokojna. A gdy odejdzie? Kto wie. Prasa bulwarowa spekuluje, że Elżbieta II nie jest zbyt dobrego mniemania o następcy tronu Księciu Walii, którego ma uważać za dziwaka. Królowa jako swego następcę miałaby widzieć syna Karola, a swojego wnuka księcia Williama. Elżbieta bardzo go kocha, uczuciem darzy też jego żonę Katarzynę, zwłaszcza od czasu, gdy ta uczyniła ją prababcią. Surowy wizerunek królowej ociepla jej miłość do zwierząt. Monarchini kocha zwłaszcza konie (nawet w dniu swojej koronacji o jednym z nich - faworycie w Derby - rozmawiała z jego trenerem) i psy. Jej ulubioną ""od zawsze"" rasą są welsh corgi. Monarchini z racji wieku nie może poświęcać już wiele czasu swoim ulubieńcom, ale nadal mają oni miejsce w jej sercu. Elżbieta II uwielbia spędzać czas przy lekturze kryminałów Agathy Christie i rozwiązywaniu krzyżówek zamieszczanych w najsłynniejszej gazecie angielskiej - dzienniku ""The Times"".  Jest skromna i, mimo ogromnego majątku, wręcz do przesady oszczędna (może to wina matki Szkotki). Gdy przed czterdziestu laty ministrowie zapytali ją, jaki prezent chce dostać na ćwierćwiecze panowania, miała podobno odpowiedzieć: ""ekspres do kawy"". Typowo angielskie poczucie humoru. Taka, przy całej swojej powadze, jest właśnie królowa Elżbieta II."
http://kobieta.wp.pl/ksiezna-kate-o-trudach-macierzynstwa-6114365854394497a,"Księżna Kate o trudach macierzyństwa Księżna Kate rzadko narzeka na swój los, książęce obowiązki czy nadmierne zainteresowanie ze strony mediów. Teraz się przełamała. Takiej jej nie znaliśmy.  Podczas ostatniego oficjalnego spotkania m.in. ze studentami księżna rozmawiała z jedną z kobiet - młodą matką, która skarżyła się na to, że czuła się samotna po urodzeniu dziecka. Kate powiedziała jej: ""Bywa się wtedy samotnym, znam to. Czujesz się wyizolowana"".  - Nic nie przygotuje cię na macierzyństwo, szczególnie gdy jest to pierwsza ciąża. To mieszanina różnych emocji - przyznała Kate.   Przypomnijmy, że księżna bardzo źle znosiła każdą ciążę. Przez uciążliwe poranne mdłości musiała być nawet hospitalizowana. Po każdym porodzie zasady obowiązujące w rodzinie królewskiej oraz presja mediów zmuszały ją do wyjścia z noworodkiem przed szpital i przywitania się z poddanymi. Prezentowała się wtedy nienagannie, uśmiechała się, ale z pewnością kosztowało ją to wiele wysiłku zaledwie kilkanaście godzin po porodzie.  Matki raczej nie marzą o publicznych wyjściach, błysku fleszy i setkach kamer. Ona robiła dobrą minę do złej gry.  Później dziękowała poddanym za olbrzymie wsparcie. ""Ludzie są podekscytowani, że George będzie miał rodzeństwo. Także dla nich jest to ważna chwila"" - takie oficjalne oświadczenie książęca para wydała tuż przed urodzeniem Charlotte w 2015 roku.   Wyznanie o trudach macierzyństwa jest kolejnym na ten temat. Jakiś czas temu Kate stwierdziła, że nie jest to łatwe zadanie. - Trzeba mówić również o tym, z jakim wysiłkiem i presją jest związane. Każda z nas, gdyby miała gorączkę podczas ciąży, szukałaby pomocy u lekarza. Proszenie o wsparcie, jeśli chodzi o nasze zdrowie psychiczne, nie różni się niczym od tej sytuacji - przyznała.  Kate ostatnio często porusza trudne tematy. Podczas spotkania w jednej z brytyjskich szkół zdradziła też swój sekret. – Jestem bardzo nieśmiała – powiedziała. Jej oficjalna rola musi kosztować ją więcej, niż wszyscy sądzą. Często uczestniczy w ważnych spotkaniach, musi przemawiać. Teraz tym bardziej ją podziwiamy.   Wiele osób nie zdecydowałoby się na to. Księżna Kate chce, aby jej dzieci żyły normalnie"
http://kobieta.wp.pl/zona-radnego-upublicznila-drastyczne-nagranie-nie-da-sie-tego-sluchac-to-rzeczywistosc-wielu-kobiet-6113310523086465a,"Żona radnego upubliczniła drastyczne nagranie. Nie da się tego słuchać? To rzeczywistość wielu kobiet - To jest nie do słuchania, pier... gestapowiec – tak Zbigniew Hołdys skomentował skandal z udziałem radnego Prawa i Sprawiedliwości. Żona Rafała Piaseckiego opublikowała drastyczne nagranie, na którym słychać, jak polityk znęca się nad nią. ""Potwór"", ""Szok"", ""Psychopata"" – to tylko mikroskopijna część komentarzy. Jest jeszcze ten: ""tak wygląda domowe zacisze"". To historia, pod którą może podpisać się wiele Polek.  - Jesteś dla mnie zerem nic niewartym. Nienawidzę cię, rozumiesz? Od ciebie nauczyłem się tego słowa. Szmato je... Za to będę cię teraz bił. (…) W 2017 roku nikt mnie nie będzie szmacił kur... mać. Spier... stąd. Teraz to ja będę cię kur... gnoił. Już nigdy więcej nie będę cię o nic pytał kur... Po pierwsze. Po drugie, kur..., zawsze będziesz miała ochotę, jak będę chciał. Po trzecie, już kur... nie będziesz musiała nic robić, bo będę sobie z inną jeździł, która będzie miała ochotę zawsze i na wszystko i mało tego, sama będzie miała inicjatywy. Jesteś tak pustym dzwonem, tępym i męczącym, i chu.. i frajerem, i wszystko kur... naraz, i słów mi braknie, jak bardzo cię, kur..., nienawidzę – to tylko fragment z ponad godzinnego nagrania.  Słów mi braknie.  Karolina Piasecka zdobyła się na ogromną odwagę i opublikowała ten przerażający materiał. Pod filmem napisała: ""Udostępniam to drastyczne nagranie, by zainspirować ludzi do pomocy osobom, które znalazły się w zamkniętym kręgu przemocy domowej, z którego nie sposób się wyrwać bez pomocy otoczenia"".  Bił ją, zdradzał, znęcał się nad nią psychicznie. Wszystko za zamkniętymi drzwiami mieszkania. Rafał Piasecki, bydgoski radny, do tej pory stawał w obronie chrześcijańskich wartości. Dziś w internecie nie przeczytacie o jego dokonaniach. Na jednym z portali samorządowych przeczytać można jedynie: ""Urodzony w 1984 r. Radny Prawa i Sprawiedliwości. Zasiada w Komisjach: Gospodarki Komunalnej i Ochrony Środowiska - Przewodniczący Komisji, Gospodarki Przestrzennej oraz Samorządności i Statutowo-Organizacyjnej. Prowadzi działalność gospodarczą"". Jest i komentarz: ""mam nadzieję, że zgnijesz w pierdlu za to, co zrobiłeś żonie"".  Piasecki w ciągu dnia pracował na rzecz społeczności, po godzinach tresował żonę. - Pochodzę z tradycyjnej rodziny, gdzie mężczyzna zarabia, a żona sprząta, gotuje, prasuje. Moja tego nie lubiła robić. Na pierwszym miejscu stawiała pracę, na drugim fitness. Oczekiwałem, że przynajmniej raz dziennie poda mi ciepły posiłek, a skoro zwykle jest zmęczona i chce szybciej iść spać, to wcześniej położy dzieci do łóżek i godzinę od 21:00 do 22:00 spędzi ze mną – wyjaśniał na początku tego roku, kiedy do mediów trafiły pierwsze informacje o tym, że znęca się nad żoną.  Przekonywał też, że nigdy swojej partnerki nie uderzył, choć zdarzało mu się ""zatkać jej usta, gdy krzyczała"". Bez zażenowania tłumaczył także, dlaczego zdarzało mu się wyrzucać rzeczy żony za okno. - Przyjeżdżała wieczorem i siadała do komputera (...) prosiłem ją, żeby z tym skończyła, bo mąż i żona powinni mieć dla siebie czas – mówił w jednym z wywiadów.  Bił w imię Boże, jak przyznała znajoma małżonki polityka na łamach ""Expressu Bydgoskiego"". Karolina Piasecka miała tym sposobem zrozumieć, jak powinna funkcjonować prawdziwa chrześcijanka.  On, prawdziwy chrześcijanin, uczył moralności także homoseksualistów. - Nie życzę sobie demoralizowania moich dzieci poprzez publiczne lobbowanie Waszego ""chorego"" w mojej ocenie stanu umysłu! Od dzisiaj zwalniam ""Was gejów"" z obowiązku wyznania przed całym światem, kim tak naprawdę jesteście. Nikt ""Was"" o to nie prosi, bo mało to kogo obchodzi! Dlatego od teraz swoje poglądy i zboczenia seksualne proszę zostawić w domu! Amen – pisał odnośnie jednego ze spotkań z Robertem Biedroniem.  Piasecki swoją rodzinę demoralizował po swojemu. Swoje zboczenia zostawił w domu, a dziś jego „chory stan umysłu” krąży we wszystkich mediach.  To prawdopodobnie pierwszy raz w Polsce, kiedy takie nagranie trafia do sieci. Ale zdecydowanie nie pierwszy, gdy taka historia zostaje upubliczniona. Jednak dopiero nagranie audio uświadomiło wielu ludziom, jak wygląda przemoc domowa.  - To była szarpanina, plucie w twarz, bicie w głowę, w twarz, kopanie. Wiesz, jak bardzo boli, jak cię ktoś kopnie w kość piszczelową? – wyznała kilka lat temu w dramatycznym wywiadzie Katarzyna Figura Figura nie jest jedyną gwiazdą, która dokonała coming outu. Wcześniej na łamach ""Pani"" swoją historię opowiedziała modelka Zofia Ragankiewicz. Żona znanego prawnika i senatora wyznała, że przez lata doświadczała przemocy domowej. I chociaż dla całej Polski ich życie wydawało się sielanką, to w domowym zaciszu rozgrywały się sceny jak z horroru. Mąż rekompensował jej swoje wybuchy agresji drogimi prezentami i ekskluzywnymi wycieczkami. Kiedy w Polsce wszyscy wstrząśnięci są nagraniem Karoliny Piaseckiej, za Oceanem wybuchł podobny skandal. Neha Rastogi, wieloletnia pracownica Apple i była współpracownica Steve’a Jobsa, wrzuciła do sieci nagranie, na którym słychać, jak znęca się nad nią mąż. Abhishek Gattani - poważny biznesmen zawsze w dobrze skrojonym garniturze, z doświadczeniem zawodowym, szanowany przez współpracowników. CEO jednej z dużych firm w Dolinie Krzemowej. - Co to jest robak? Ty nim jesteś. Powiesz mi czym jest robak? Może potrzebujesz odpowiedniej motywacji, s..ko – słyszymy na nagraniu. Awanturze przysłuchiwała się ich 2-letnia córeczka. Gattani był już wcześniej skazany za przemoc domową. Wyszedł z aresztu po miesiącu. Nie wiadomo, jak tym razem potraktuje go wymiar sprawiedliwości.  Jeszcze jakiś czas temu większość z nas kojarzyłaby takie sytuacje ze skrajną patologią, z ludźmi, którzy żyją w biedzie, nie mają dobrych wzorców, etc. Można tak ciągnąć długo. Tylko że przemocy doświadczyć może każdy, a oprawcą może być zarówno koleś spod sklepu, poważny biznesmen, jak i polityk, który broni chrześcijańskich wartości. W ciągu dnia uczą moralności innych, lansują się na mężczyzn idealnych (bo i karierę zrobił i poukładane ma w głowie), a wieczorami urządzają w domu przedsionek piekła.  - Przemoc domowa dotyczy także kobiet, które z pozoru radzą sobie w życiu bardzo dobrze - alarmuje Anna Zielenkiewicz z fundacji ""Na wszelki wypadek"". Niektórzy używają na to zjawisko określenia ""przemoc w białych kołnierzykach"".  Statystyki przerażają. Co piąta Polka przynajmniej raz w życiu doświadczyła przemocy fizycznej lub psychicznej. Tylko 28 proc. z nich zgłosiło się na policję. 800 tys. kobiet rocznie jest bitych. To więcej niż 2 tys. kobiet dziennie. Trzy kobiety zginą z ręki mężów.  8 mln zł rocznie – to koszt, jaki rocznie ponosi państwo z powodu przemocy wobec kobiet, jak ustaliło European Institute for Gender Equality. W 2015 roku za przemoc wobec osoby najbliższej sądy rejonowe skazały 11 tys. 935 osób; wśród 22,5 tys. pokrzywdzonych w tych sprawach blisko 15 tys. stanowiły kobiety.  Organizacje walczące z przemocą domową apelują co rusz, by kobiety nie bały się odchodzić od mężów-oprawców, by głośno mówiły o swoich historiach, by nie bały się, podobnie jak Karolina Piasecka, postawić się mężowi i nagłośnić sprawę. I za każdym razem to piszemy – nie jesteście winne. Oczywiste? - Można go w pewnym sensie zrozumieć. Pracując na wszystko, w domu być głową rodziny i mieć nieroba, który nic nie docenia, można nie wytrzymać.  W końcu człowiek się wkurzy i wybuchnie. Na pewno święta nie jest – to jeden z komentarzy zostawionych przez użytkowniczkę pod pierwszym tekstem dotyczącym posła Piaseckiego.  - Kobieta to nie człowiek, dlatego można, bynajmniej ja tak myślę, ją bić. Gdybym miała jeszcze raz się urodzić, to tylko jako facet. A tak po za tym to okropne, ale w większości domów tak jest – pisze inna."
http://kobieta.wp.pl/moj-gwalciciel-nucil-mi-ode-do-radosci-poruszajacy-wpis-polskiej-blogerki-6114363725211777a,"""Mój gwałciciel nucił mi odę do radości"". Poruszający wpis polskiej blogerki - Proszę moją rodzinę i osoby szczególnie mi bliskie, aby tego nie czytały - zaczyna swój wpis Amanda. Polska blogerka postanowiła odpowiedzieć, co stało się 13 lat temu w jej rodzinnym mieście. Została zgwałcona przez swojego kolegę. Podczas gwałtu nucił pod nosem: ""O radości, iskro bogów, kwiecie elizejskich pól"". - Chcę, żeby pani wiedziała, że jest na tym świecie kilku mężczyzn, którzy czytając takie słowa, wstydzą się za innych ""mężczyzn"". I ja wiem, że to niewiele zmieni, że to NIC nie zmieni, ale ja panią przepraszam za to, co panią spotkało - pisze jeden z internautów w komentarzach pod postem Amandy.  Amanda Waliszewska, znana też jako Hakierka, od kilku lat prowadzi bloga, a jej szczere teksty cieszą się dużą popularnością w sieci. O sobie samej pisze: ""Jestem niespełnioną pisarką i prawie prawniczką, która zarabia na życie jako front-end developerka oraz część Geek Girls Carrots, największej organizacji dla kobiet w IT na świecie"". Pod koniec tygodnia na jej blogu pojawił się post, który niemal natychmiast zaczęli udostępniać sobie internauci. Nie bez przyczyny - nie każdy byłby w stanie zdobyć się na takie wyznanie. Opisuje, jak 13 lat temu poznała chłopaka.  - Lubi mnie, chyba. Ja też go lubię. Muzykę lubimy, bo to takie ważne dla dziewczynki. Czerń lubimy. Festiwale i koncerty. Papierosy i tanie wino też lubimy. Gadamy więc kilka dni z rzędu o życiu przy tych, tanich wtedy, papierosach. I winie tak siarkowym, że mogłabym ziać ogniem, gdybym chuchnęła w zapalniczkę. Widujemy się przez parę dni - czytamy na jej blogu.  Amanda przyznaje, że nie należała do tych najgrzeczniejszych nastolatek. Opowiada, że piła, wydawała za dużo na używki, bo ""rodzice zdecydowanie dawali jej za duże kieszonkowe"". Czas spędzała na zapomnianym przez Boga i ludzi dworcu. Tam też któregoś dnia wybrała się ze wspomnianym kolegą. Rozmawiali, pili alkohol, spacerowali wzdłuż torów.  - On rzuca mnie na trawę i całuje. Jest mokro, jakbym pływała w wodzie, która wycieka w trakcie prania. Jego ciało jest ciężkie i trudno mi się oddycha. Mój żołądek chciałby zwrócić te sfermentowane wiśnie. Wsadza mi rękę w spodnie. Macha nią, jakby był motyką i próbował wyorać ziemię pod ziemniaki. On się podnosi. ""Będziesz moją dziewczyną?"", pyta. Odchylam głowę na bok i wymiotuję. Uznał, że tak - wspomina Amanda. Na tym historia się nie skończyła. Amanda przyznaje, że do domu wracała ""w dużej konsternacji"". Nie chciała się z nim wiązać. Wiedziała, że jest lesbijką. 1 maja, w dniu, kiedy Polska weszła do Unii Europejskiej, w jej miasteczku miała odbyć się huczna impreza. - Drogi przystrojone w błękit i gwiazdy. Nad zalewem słychać muzykę. Wszyscy mieszkańcy kipią ze szczęścia. Czyż nie przyjemniej napie…. się tego dnia z jakiegoś międzynarodowego powodu? O tyleż to milsze niż zapijać się z powodu bezrobocia, biedy i bólu zębów - pisze.  Poszła na domówkę do znajomych. Tam spotkała jego. 
- Gdy pozbywa się wszystkich, mówi, że chciałby, żebym coś dla niego zrobiła. Nie wiem, o co mu chodzi i nawet nie udaję, bo co może zrobić dziewczynka dla starszego kolegi? Znowu jestem pijana. Nie umiałam odmówić dziewczynie z bluzą na biodrach, bo jej niebieskie oczy mówiły ""kup jeszcze litr, wypijemy na dwie"". A ja wpatrzona w ten błękit machałam tylko głową i portfelem. Chce mi coś pokazać. Nie, jest późno, muszę iść, robi się ciemno. Mama chciała, żebym wróciła przed zmrokiem i razem pójdziemy nad zalew - opowiada.  W tym ""specjalnym miejscu"" zgwałcił ją. - Nie krzyczałam. Nie wierzgałam. Cicho płakałam i prosiłam, żeby ""nie"". Za co przez następne lata będę się obwiniać. A on cicho chrząkał: O radości, iskro bogów, kwiecie elizejskich pól… - pisze Amanda.  Choć od tego dnia minęło już 13 lat, Amanda dopiero teraz postanowiła podzielić się swoją historią na forum publicznym. Jak wyznaje, rok po gwałcie przyszła w to miejsce. Pisze: ""Będę wić się na trawie w konwulsjach i myśleć o sobie per szmata, per ku.. i per zdzira. Dwa lata później wyznam to mojej pierwszej nastoletniej miłości. Płacząc i mówiąc o tym jej, zamiast terapeutce. Bo na terapie poszłam o dobre kilkanaście lat za późno. Co ma powiedzieć jedno dziecko drugiemu, kiedy obie były w przeszłości wykorzystywane. Bo obie były dziewczynkami"". Przez ten cały czas czuła się, jakby to ona była winna. Przerażona, zbrukana. 
- Co by Jezus powiedział? Jezusa nie było pod tym drzewem. A ja musiałam przeżyć raz jeszcze te 13 lat, aby przestać się obwiniać. Przestać zastanawiać się, czy gwałt to też seks. I kiedy seks to już seks. I kiedy przestałam być dzieckiem, a stałam się próżnią - przyznaje Amanda.  Doskonale zdaje sobie sprawę z tego, jakie komentarze i pytania wywoła jej historia. Bo dlaczego dziecko było pijane? Dlaczego nie poszła z tym na policję? Dlaczego nie zerwała kontaktów z tym chłopakiem? - Nie możesz obwinić mnie bardziej, niż ja obwiniałam się przez ostatnie 13 lat. Nie możesz sprawić, że poczuję większy wstyd, niż wtedy czułam - odpowiada blogerka i dodaje:  - Ale ja się już nie wstydzę. I już nie milczę. Bo nie jestem ofiarą. Już nie. Ofiary cierpią i gniją. Ja się podnoszę. Zrzucam balast. Kto by pomyślał, że mój gwałciciel zaprosi mnie kilka lat później do znajomych na Facebooku. A ja go przyjmę. I nie będę płakać. I nie będę się wić. Jestem potężna, silna i mądra. Nie potrzebuję żalu, cierpienia i płaczu. Potrzebuję siły. Ty potrzebujesz siły. Bo jeżeli jesteś kobietą, to na 99 proc. byłaś w życiu choć raz molestowana. Nie musiało dojść do stosunku płciowego w sensie biologicznym. Nie musiał to być książkowy stosunek analny czy oralny. Nie musiał to być nawet dotyk. To był gwałt. I pamiętaj, gwałt to nie jest seks. Historia Amandy wywołała lawinę komentarzy. Jest wśród nich ten: ""Marzę o tym, by internet zalała fala takich sprawozdań, bo to, co mówisz, w 99 proc. jest prawdą. Może wtedy wszystkie wątpliwości zostałyby rozwiane, a oczy zaczęłyby patrzeć w odpowiednim kierunku - na oprawcę, nie ofiarę"". Mamy dziś przecież już jeden przykład z tego tygodnia, kiedy wyznanie ofiary przemocy wpłynęło silnie na społeczeństwo - mowa oczywiście o historii Karoliny Piaseckiej. - Ktoś zagarnął Twoją przestrzeń i Twoje bezpieczeństwo. Odbierz je. Nie poddawaj się wyrzutom sumienia. Nie zrobiłyśmy nic złego. Nie zrobiłaś nic złego. Jesteś dobrym, mądrym i wartościowym człowiekiem. Jest piękna wewnątrz i piękna na zewnątrz. Twoje ciało jest dobre. Nikt i nic Cię tak naprawdę nie zniszczy, choć bardzo będziesz w to na początku wierzyć - wyznaje Amanda. Jak prawdziwe są słowa Amandy, potwierdzają kobiety, które zareagowały na jej historię. Jedna z internautek wyznaje: Poszukiwanie winy w nieważnych detalach, obrzydzenie do samej siebie, poczucie kompletnej bezsilności. A bo gdybym mniej wypiła, a bo gdybym nie poszła z nim na piętro, a bo gdybym założyła spodnie zamiast sukienki... Dopiero po 10 latach zaczęłam być w stanie myśleć o tym, hmm, nazwijmy to ""racjonalnie"" - wypiłam tyle, ile normalnie pije się podczas Sylwestra, miałam pełne prawo ufać chłopakowi, którego znałam od trzech lat i nie raz odwiedzałam w domu, a spódnice innych dziewczyn na imprezie jakoś nie okazały się ściągać na nie nieszczęść. Mam i zawsze miałam prawo do seksualności na własnych warunkach. A dalej: Ale przyznam, że choć dziś sama nie czuję się już ofiarą, choć jestem pewna siebie, silna, samoświadoma, to nie opowiadam o swoim doświadczeniu otoczeniu. Boję się, że cała moja tożsamość będzie postrzegana przez pryzmat traumy, że każda moja decyzja i zachowanie będzie odbierane albo jako próba ucieczki, albo kompensacji. A ja mam poczucie, że już to przepracowałam, że jestem szczera sama ze sobą, że to nie rządzi moim życiem. Miewam chwile słabości, załamania, ale miewa je każdy normalny człowiek. Przypisywanie ich w całości pojedynczemu zdarzeniu byłoby po prostu śmieszne i głupie. Blogerka ma nadzieję, że jej historia doda odwagi innym kobietom, by opowiadały o tym, co przeszły. Bo czasem podzielenie się swoją historią jest najlepszą terapią."
http://kobieta.wp.pl/sluby-emancypantek-6114718387910785a,"Śluby emancypantek W starych listach i pamiętnikach z XIX stulecia opisy ślubów emancypantek pojawiają się około połowy tamtego wieku – i trzeba przyznać, wydają się współczesnym czymś wielce osobliwym. No bo jak wyobrazić sobie zaślubiny, podczas których panna młoda nie jaśnieje bielą sukni, a jej głowy nie okrywa koronkowy welon? Młodej parze nie towarzyszą drużbowie i drużki, nie przygrywa kapela? A większość gości obecnych podczas ceremonii po złożeniu życzeń nowożeńcom, nie udaje się na weselne przyjęcie, ale po wyjściu z kościoła wraca do codziennych zajęć? Taki brak tradycyjnych ślubnych splendorów, obserwowanych bez względu na społeczną sferę, musiał – szczególnie przedstawicieli starszego pokolenia – przykro rozczarowywać… I kojarzyć się z potępianymi przez całe generacje potajemnymi zaślubinami, kiedy młodzi uciekali pod osłoną nocy, by wbrew woli i bez błogosławieństwa rodziców wziąć ślub udzielany przez przekupionego księdza, w obecności dwóch przypadkowych świadków. Za całe weselne przyjęcie musiał wtedy starczyć toast wzniesiony przez kapłana i postronnych, obecnych przy zaślubinach, o ile oczywiście pan młody wydobył z sakwy przy końskim siodle butelkę wina. Zaskoczeni obrotem spraw teściowie czasem przebaczali młodym uczyniony familii dyshonor, ale z reguły córce, która dała się wykraść, nie urządzali hucznego wesela. Nie mogła też liczyć nieboga na zwyczajowe ślubne podarki. Gdzieniegdzie w pamiętnikach zachowały się wzmianki, że czasem porwanie córki było… zaplanowane. Podupadła szlachecka rodzina godziła się na rzekome uprowadzenie dziewoi, by nie wyprawiać godów, na które nie było ich stać. Fakt ten nie napełniał nikogo chlubą, więc nic dziwnego, że pozostawał w sferze familijnych sekretów, a jego dokładnych przyczyn można się było tylko domyślać. Około połowy XIX stulecia coraz więcej młodych panien – szczególnie w dużych miastach – zdobywało dostępne kobietom wykształcenie i zaczynało pracować w profesjach uważanych za odpowiednie dla niewiast. Nauczycielki – w szkołach publicznych i domach prywatnych, bony zajmujące się dziećmi w wieku przedszkolnym, lektorki i towarzyszki starszych zamożnych pań… Można było ukończyć kursy buchalterii (księgowości) i zatrudnić się w firmie, której właściciel nie żywił uprzedzeń, co do pracy kobiet. Panna, która wykazywała zdolności manualne, mogła nauczyć się sztuki układania bukietów i dekoracji roślinnych, wykonywania ozdobnych okładek na książki, malowania blankietów dyplomów i projektowania biżuterii. Trwających dwa lata kursów wymagano od niewiast chcących pracować jako tak zwane drogistki, które w laboratoriach i na zapleczach aptek sporządzały rozmaite lecznicze maści i kosmetyczne kremy, a także krople czy proszki pomocne w niektórych dolegliwościach. Telegrafistki zatrudniane na poczcie czy kolei cieszyły się dużą renomą ze względu na swą profesję. Były też stosunkowo nieźle wynagradzane, chociaż i tak zarabiały mniej od mężczyzn. Panny pracujące zawodowo korzystały ze sporej – jak na tamte czasy – swobody towarzyskiej. Same, bez obecności przyzwoitek czy męskich członków rodziny, pokonywały drogę do pracy i z powrotem, robiły codzienne zakupy, mieszkały w pensjonatach ""tylko dla dam"" albo wynajmowały pokoje od szacownych wdów. Niepodobieństwem było, aby pracująca niewiasta, która nie osiągnęła wieku średniego, mieszkała w samodzielnym lokum.
Nie stroniły od życia towarzyskiego właściwego dla kręgów inteligencji. Bywały w teatrach i na koncertach, należały do rozmaitych stowarzyszeń. Przy takich okazjach zawierały znajomości z odpowiednimi młodymi ludźmi. Niektórzy wykształceni panowie pragnęli mieć towarzyszkę życia równą poziomem umysłowym i dzielącą z mężem – w razie potrzeby – trudy egzystencji. Emancypantki zaczynały szykować się do ślubu. Interesującym może wydać się fakt, że wśród młodych, samodzielnych niewiast tamtej epoki było wiele sierot. Rodzice nie żyli, a rodzeństwo i dalsi krewni tułali się, rozproszeni po świecie. Samodzielna panna, korzystając co najwyżej z rad przyjaciółek, wybierała fason ślubnej toalety i kapelusza oraz kompletowała – raczej skromną – wyprawę. Być może dla podkreślenia niezależności i samodzielności, a po trosze i dlatego, że emancypantki wstępujące w małżeński związek były starsze niż panny wychodzące za mąż z rodzinnego domu – w dniu ślubu zamiast tradycyjnej białej sukni z welonem wkładały jasną, wizytową toaletę bądź kostium. Zimą – narzucały na suknię pelerynę z wełny lub futro. Kapelusz był wizytowy, przybrany sztucznymi kwiatami, z tiulową woalką. Popularne pismo kobiece ""Bluszcz"", wychodząc naprzeciw potrzebom czytelniczek, co kwartał zamieszczało opatrzone rycinami porady z cyklu ""Nowoczesna panna młoda"". Oprócz rysunków modnych fasonów i opisów dodatków można było znaleźć rady bardzo praktyczne, informowano na przykład, jak przerobić ślubną toaletę, by mogła mieć zastosowanie jako suknia wizytowa. Śluby emancypantek odbywały się zwykle rano lub około południa – z reguły w dzień powszedni. W myśl ówczesnych obyczajów taka pora zaślubin nie wymagała zarówno od młodej pary, jak i ich gości, sukien z trenem, fraków, wydekoltowanych toalet. Kościół też nie musiał być rzęsiście oświetlony ani przybrany kwiatami.
Po ceremonii nowożeńcy zapraszali grono gości, zwykle niezbyt liczne, na weselne śniadanie do restauracji. Prezenty wręczane przez uczestników przyjęcia miały charakter praktyczny, a mniej luksusowy. Wykształceni ludzie tamtej epoki lubili wszelkie nowinki techniczne, stąd takie właśnie przedmioty cieszyły się powodzeniem jako ślubne upominki. Kiedy Maria Skłodowska i Piotr Curie, absolwenci paryskiej Sorbony i przyszli nobliści, zawierali ślub, rodzina i przyjaciele złożyli się na zakup dwóch rowerów, na których młoda para odbyła później swoją podróż poślubną. Maria, szykując się do ożenku, w listach do sióstr długo omawiała fason granatowego kostiumu i strojnej bluzki, jaką miała włożyć w weselny dzień. Od razu założyła, że te elementy garderoby przerobi później w taki sposób, by długo jej służyły przy różnych okazjach. Pomimo braku wystawności zaślubiny emancypantek i ich wykształconych towarzyszy były radosne i długo przez uczestników wspominane. Goście przygotowywali weselne mowy i toasty, często wierszowane i pełne humoru, a nowożeńcom wręczali kunsztownie malowane laurki. Potem opisywali te chwile w listach do nieobecnych przyjaciół, podkreślając radosny nastrój spotkania, z których to relacji dziś możemy czerpać wiele inspirujących i ciekawych historii z dawnych lat. Magazyn WESELE 1/45/2017Bogna Wernichowska"
http://kobieta.wp.pl/milosc-niejedno-ma-imie-6114446392547457a,"Miłość niejedno ma imię Trudno określić, czym jest miłość. Uczuciem, relacją międzyludzką, stanem ducha, darem czy przekleństwem? O rodzajach miłości i ich wpływie na nasze postępowanie, odczuwanie, a nawet życie rozmawiam z Eugenią Herzyk, psychoterapeutką i specjalistką zajmującą się pomocą osobom – głównie kobietom – uzależnionym od miłości. Miłość potrafi odmienić nasze życie o 180 stopni. Trudno bez niej żyć, jest jak tlen. Jednak tę miłość, którą otrzymujemy i czujemy na przykład do rodziców, trudno porównać do tej, jaką obdarowujemy naszą drugą połówkę. To są dwa różne uczucia. Czy w psychologii istnieje jakiś podział na typy miłości?
Miłości nie można zdefiniować, bo ludzie nadają jej różne znaczenia. Pani porównuje ją do tlenu, a to jedyny gaz, który jest potrzebny naszemu organizmowi. Rodzajów miłości jest kilka, każdy z nich wiąże się z aktywacją odmiennych obszarów mózgu, odmiennych sieci neuronalnych. Zupełnie inaczej odczuwamy stan zakochania, a zupełnie inaczej współczucie, które jest składnikiem tak zwanej miłości bezwarunkowej. Miłość Romea i Julii to coś kompletnie różnego od miłości Chrystusowej, o której pisze święty Paweł w swoim liście do Koryntian, często czytanym podczas kościelnych ślubów. Jeszcze innym rodzajem miłości jest miłość partnerska, warunkowa. Przed nami najpiękniejsza pora roku – wiosna. Świat budzi się do życia. Na drzewach pojawiają się pąki, a na kwiatach motyle, choć te stworzenia możemy też czuć… w brzuchu. Wiosna sprzyja zauroczeniom, sercowym uniesieniom. Czy taki stan miłosnego wrzenia jest pani zdaniem dobry? Jaki ma wpływ na relacje rodzące się między dwojgiem zakochujących się w sobie ludzi?
Nie wartościuję psychofizycznych stanów na ""dobre"" czy ""złe"" – ważne, żeby mieć ich świadomość. To znaczy umieć nazwać, czym w istocie są, a także potrafić nimi zarządzać. Niestety ludziom, szczególnie młodym, brak tej umiejętności, dlatego że w szkole czy później, na studiach, większy nacisk kładzie się na ćwiczenie racjonalnego umysłu niż na rozwijanie emocjonalnej inteligencji.
Zauroczenie, zakochanie jest ewolucyjnie wykształconym mechanizmem gwarantującym przetrwanie gatunku. Jego podstawą jest popęd seksualny – odczuwają go zarówno mężczyźni, jak i kobiety. To ogromna siła, której trudno się przeciwstawić. Jeśli brak nam emocjonalnej inteligencji, to gdy na horyzoncie pojawia się ktoś pobudzający w nas seksualną energię, to interpretujemy ów stan jako objaw dozgonnej miłości. W takich sytuacjach kobiety mówią o zakochaniu się, a niektóre nawet planują wystrój wspólnego mieszkania. Tak jest zwykle u pań, natomiast u mężczyzn może się wtedy odezwać instynkt drapieżnego zdobywcy. Brzmi niepokojąco. Jak temu zaradzić? Nie zakochiwać się? To przecież niemożliwe…
Warto rozróżnić uczucia, emocje i popędy. To trzy różne psychofizyczne stany. Jeśli ktoś nie jest świadomy, że te „motyle w brzuchu” są objawem rozbudzonego popędu – a sporo kobiet niestety nie jest – to staje się w takim stanie zupełnie bezradny. Mężczyźni mają zwykle większy kontakt ze swoją seksualnością niż kobiety. Otoczenie daje im też większe przyzwolenie, aby ją uzewnętrzniali. Kobiety z powodów uwarunkowań kulturowych są w obszarze seksualności mocno zablokowane, przez co trudniej im nazwać po imieniu to, co się z nimi dzieje na widok atrakcyjnego mężczyzny. Interpretują ten stan jako uczucie, a nie – po prostu – jako popęd.
Zakochanie to miłość, która wyłącznie bierze, jest nastawiona na zaspokajanie własnych potrzeb. Gdy zakochanej osobie wydaje się, że poświęciłaby dla obiektu swojej miłości wszystko – na przykład chce uszczęśliwiać swoją drugą połówkę, tak naprawdę robi to tylko z jednego powodu. By ją przy sobie zatrzymać. Zminimalizować ryzyko, że odejdzie. Nie jest to ani miłość bezwarunkowa, ani partnerska.   Czym zatem jest miłość partnerska?
To miłość nie determinowana przez popędy, czyli nie polegająca na zaspokajaniu tylko własnych potrzeb, ale uczucie rozumiane jako bliskość emocjonalna oparta na wymianie. To chęć zarówno ""brania"" w relacji, jak i gotowość do ""dawania"". Ciekawość poznania drugiej osoby, otwartość na jej potrzeby. Partnerzy darzą się wzajemnym szacunkiem, czyli akceptują się bez osądzania. Tworzą związek przy zachowaniu autonomii każdego z nich. Nie jest to związek dwóch połówek, bo przy takim modelu zatraca się podmiotowość każdego z partnerów.
Miłość partnerska to także zobowiązanie, czyli umówienie się na coś, ustalenie zasad, których partnerzy chcą w związku przestrzegać. Niestety, często młodzi ludzie szykujący się do ślubu, większą wagę przykładają do oprawy ceremonii czy organizacji wesela niż do wypracowania warunków umowy, która ich za chwilę zwiąże. I dopiero po ślubie okazuje się, że on miał zupełnie inne pojęcie o wierności niż ona, a ona zupełnie inaczej wyobrażała sobie podział domowych obowiązków. Stąd konflikty, których konsekwencją są rozwody.   Faktycznie rozwodów jest coraz więcej. Według danych GUS od kilku lat wskaźnik rozwodów utrzymuje się na zbliżonym poziomie i dotyczy co roku około 60 tysięcy par. W miastach rozpada się prawie co trzecie małżeństwo, na wsi co piąte. Najczęstszą przyczyną jest niezgodność charakterów. Jakie zatem rady dała by pani naszym czytelnikom, którzy dopiero zaczynają razem iść przez życie? Jak rozwiązywać konflikty, które na pewno będą się pojawiać, aby nie doprowadzały do rozpadu związku?
Związek oparty na miłości partnerskiej można przyrównać do zakładanego wspólnie ogrodu. Zanim to jednak nastąpi, zarówno kobieta, jak i mężczyzna muszą stworzyć swoje własne ogrody, co jest metaforą niezwykle ważnego etapu w rozwoju każdego człowieka – indywiduacji. Chodzi tu o odpępowienie się od rodziców lub innych autorytetów i zbudowanie własnej tożsamości. Rozumiem przez to: stanięcie na własnych nogach, nabycie umiejętności zaspokajania swoich potrzeb i radzenia sobie z emocjami czy osiągnięcie niezależności – zarówno finansowej, jak i emocjonalnej.
Dopiero wtedy człowiek jest gotowy do budowania partnerskiego związku. Nie porzucając własnego ogrodu, do którego tylko rzadziej niż kiedyś przychodzi, buduje z kimś wspólną przestrzeń. To, jak ten ogród wygląda, opiera się na wzajemnych uzgodnieniach, a nie na kompromisach, kiedy to jedno ulega, podporządkowuje się dla przysłowiowego świętego spokoju. Takie kompromisy prowadzą z czasem do niezadowolenia i frustracji.
Innym, niekorzystnym dla pary scenariuszem jest bezustanna walka o władzę, czyli kłótnie o to słynne ""kto ma rację"". Przy konflikcie potrzeb czy wartości wypracowanie rozwiązania odpowiadającego obojgu partnerom może być żmudne, ale takie rozwiązanie jest trwałe. Dotyczy to na przykład kwestii wychowania dzieci. Jeśli każde z rodziców będzie je wychowywało po swojemu, stracą na tym wszyscy, a najbardziej dzieci.      W Fundacji Kobiece Serca pomaga pani kobietom, które są uzależnione od miłości. Jaki rodzaj miłości uzależnia i czym ona się charakteryzuje?
To nie rodzaj miłości uzależnia, ale podejście do niej. Zaburzenie to rozwija się wtedy, gdy druga osoba staje się regulatorem emocji. Od tego, co zrobi, a czego nie, jak się zachowa, co powie, czy jest w kontakcie, czy odeszła w siną dal, zależy stan emocjonalny, samopoczucie, szczęście uzależnionej osoby. Najczęściej uzależnione od miłości są kobiety – panowie przeważają wśród uzależnionych od seksu.
Nałóg miłości ma różne wzorce – jest wzorzec miłości obsesyjnej, współuzależnienia, fantazjowania. Każdemu z tych wzorców odpowiadają określone nałogowe zachowania. I tak we wzorcu miłości obsesyjnej pojawia się nieustanne sprawdzanie ukochanego – gdzie jest, co robi – czy też dążenie do spędzania z nim każdej chwili. We wzorcu współuzależnienia nałogowym zachowaniem jest przekierowanie się na zaspokajanie potrzeb drugiej osoby, ratowanie jej. Fantazjowanie to koncentrowanie myśli na obiekcie fantazji, na przykład na mężczyźnie niedostępnym – ten wzorzec często rozwija się u kobiet preferujących kontakty internetowe.
W nałogowym zachowaniu zawsze chodzi o uzyskanie pożądanego efektu emocjonalnego: przy obsesji podniecenia, przy współuzależnieniu uspokojenia, przy fantazjowaniu – oderwania od realnego świata. Takie trzy rodzaje efektów dają środki psychoaktywne, od których ludzie się uzależniają, a wiadomo, że uzależnić się można również od zachowań. Uzależnienie od miłości zalicza się do uzależnień behawioralnych. W Fundacji Kobiece Serca zarówno ja, jak i inne pracujące w zespole psychoterapeutki pomagamy kobietom, które zdiagnozowały się jako uzależnione od miłości i uświadamiają sobie destrukcyjny wpływ tego zaburzenia na ich życie. Sądzę, że duże znaczenie ma środowisko, w którym dorastamy. Presja rodziny, stereotypy, informacje medialne sprawiają, że staramy się dopasować do obowiązujących trendów. Również to, co wynosimy z domu, ma wpływ na to, jakimi staniemy się osobami. Wydaje mi się, że jeśli rodzice wychowali nas w poczuciu miłości, to łatwiej jest ją później oddać drugiemu człowiekowi. Zgodzi się pani ze mną?
Tak, to wszystko, co pani wymieniła, ma wpływ na to, jaką mamy osobowość, jakie mamy priorytety, jaki światopogląd. Ale proces budowania własnej tożsamości polega właśnie na tym, że się spod tej presji wyzwalamy, że się uwalniamy od stereotypów i stajemy odporni na pranie mózgu, jakie fundują media. Rodzicielskie wychowanie w poczuciu miłości może mieć różne oblicza. Jedni rodzice, stosujący autorytarny model wychowania, uważają, że dziecko jest gliną, którą trzeba ulepić. Inni, że ich zadaniem jest towarzyszenie dziecku w rozwoju, czyli pełnienie wobec potomstwa roli służebnej. Ten pierwszy sposób wychowania zabija indywiduację, a zatem powoduje, że dorosły już człowiek nie jest w stanie budować związków partnerskich. No chyba że pójdzie na psychoterapię w nurcie humanistycznym i tam przejdzie proces indywiduacji. Jeśli ktoś chce tworzyć związki symbiotyczne – oparte na modelu dwóch połówek – to ewidentnie sam nie jest odpępowiony, odseparowany emocjonalnie od swoich rodziców. Wciąż jest dzieckiem. Mówi się, że miłość rodzica do dziecka powinna być miłością bezwarunkową. Czym według pani taka miłość jest?
Miłość bezwarunkowa to taka miłość, która tylko daje, bez oczekiwania niczego w zamian. Czyli to ten rodzaj miłości rodzicielskiej, w której rodzice są dla dzieci, a nie odwrotnie. Taki, w której rodzice mają poczucie zobowiązania wobec dziecka za to, że powołali je do życia na tym świecie. A gdy ich rola się kończy, ułatwiają dziecku wyfrunięcie z gniazda w szeroki świat bez obciążania ich koniecznością odwdzięczenia się za to, co im dali. Im więcej tej bezwarunkowej miłości doświadczyliśmy w dzieciństwie, tym więcej jesteśmy jej wstanie dawać, będąc osobami dorosłymi. Czyli kochać innych, tylko dając. Bezwarunkowa miłość nie ma obiektu, nie ma w niej chęci przywiązania. Warto jednak pamiętać, że miłość bezwarunkowa ma wymiar duchowy. Niezależnie od niej możemy odczuwać miłości ziemskie – miłość partnerską, warunkową, a także zakochanie oparte na namiętności i popędzie seksualnym.   Jakiej zatem miłości powinniśmy sobie życzyć?
Każdej, bo każda czemuś innemu służy i zaspokaja inne potrzeby. Powinniśmy sobie życzyć jej świadomego doświadczania i czerpania garściami z korzyści, jakie niesie. A przy tym uważajmy, by się od niej nie uzależnić.   _Eugenia Herzyk, psychoterapeutka, założycielka i prezeska Fundacji Kobiece Serca, działającej od 2007 roku. Jej głównym celem jest udzielanie pomocy psychologicznej kobietom uzależnionym od miłości. Fundacja ma dwa ośrodki terapeutyczno-rozwojowe: w Krakowie i Warszawie. Oferta pomocy obejmuje konsultacje i psychoterapie indywidualne (także przez Skype), grupy rozwojowe i terapeutyczne oraz warsztaty. Więcej na www.kobieceserca.pl._ Magazyn WESELE 1/45/2017
Rozmawiała: Justyna Abdank-Kozubska"
http://kobieta.wp.pl/nowy-trend-sztuczne-sutki-wiemy-ile-kosztuja-i-co-sadza-o-nich-faceci-6113659465647745a,"Nowy trend: sztuczne sutki. Wiemy, ile kosztują i co sądzą o nich faceci Producenci damskich gadżetów wciąż nie przestają nas zaskakiwać. W ostatnich latach ogromną popularność zdobyły m.in. figi z dziurką czy majtki z silikonową wkładką powiększającą pupę. Okazuje się, że na tym nie kończy się lista najdziwniejszych propozycji dla kobiet. Teraz przyszedł czas na kolejne ""niezbędniki"". Odważyłybyście się je wypróbować? Każda z nas ma swoje triki na to, aby czuć się sexy. Do tej pory wydawało się, że wystarczą ulubione perfumy, piękna koronkowa bielizna, szpilki czy sukienka eksponująca nasze kształty. Jednak najwyraźniej niektóre dziewczyny mają zupełnie inne potrzeby. Na rynku pojawiają się coraz bardziej pomysłowe rozwiązania, które (o dziwo!) do niedawna były uważane za faux pas, a obecnie mają szansę stać się przedmiotami powszechnego użytku. Czyżby tradycyjne sposoby na podkreślenie kobiecej seksualności przechodziły już do lamusa? Ostatnio wspominałyśmy o tym, że w Wielkiej Brytanii szerokim zainteresowaniem cieszą się majtki z efektem wielbłądziego kopyta, które można kupić w sieci za około 140 zł. Jest to dosyć zaskakujący produkt, biorąc pod uwagę fakt, że tzw. wielbłądzie kopyto uważane jest za symbol obciachu. Poza tym do tej pory z różnym skutkiem gwiazdy próbują go unikać. Wychodząc naprzeciw konsumentkom, jedna z marek promuje następny kontrowersyjny trend w postaci sztucznych sutków. Silikonowe nakładki są dostępne m.in. w zagranicznym sklepie internetowym Just Nips For All i kosztują mniej niż 50 zł. Co ciekawe, ten model dostępny jest w różnych odcieniach skóry. Jak myślicie, mają szansę stać się hitem? Tym z was, które nie pamiętają, przypominamy, że jeszcze niedawno te miejsca wolałyśmy ukrywać, naklejając specjalne osłonki. Być może jednak niebawem odejdą one w zapomnienie. Rzeczywiście w dzisiejszych czasach nie brakuje odważnych dziewczyn (szczególnie modelek i gwiazd) z dumą eksponujących swoje ""sterczące wdzięki"" pod obcisłymi bluzkami. Do ich grona zaliczamy m.in. Jennifer Aniston, Joannę Krupę czy siostry Kardashian. Pierwszą osobą, która wspomniała o silikonowych brodawkach, była Samantha z serialu ""Seks w Wielkim Mieście"". Zastanawiacie się, czy ta moda podoba się mężczyznom? Okazuje się, że zdania są podzielone. 30-letni Piotr jest zdecydowanie na nie: - Według mnie to wiocha. Kojarzy mi się to z facetami, którzy chcą eksponować swoje mięśnie w zbyt obcisłych koszulkach. Słabo to wygląda. 
A 35-letniemu Karolowi się podoba, z jednym zastrzeżeniem: - W tym przypadku sprawdza się powiedzenie, że to co nieodkryte i niedosłowne jest bardziej podniecające. Podoba mi się ten efekt, ale nigdy nie pozwoliłbym swojej żonie, żeby tak paradowała. 
W większości przypadków trudno rozpoznać, która kobieta nosi sztuczne sutki, a która eksponuje swoje prawdziwe brodawki. A jak wy oceniacie nowe kobiece gadżety? Zdecydowalybyście się na któryś z nich? My wciąż mamy mieszane odczucia.
Zobacz także: Co o kobiecie mówi jej bielizna?"
http://kobieta.wp.pl/kobiecy-superorgazm-istnieje-wystarczy-spelnic-kilka-warunkow-6114421097019521a,"Kobiecy superorgazm istnieje. Wystarczy spełnić kilka warunków Wiele osób słyszało o jego istnieniu. Nie wszyscy jednak wierzą, że nie jest tylko mrzonką. Jeszcze mniej jest kobiet, które przyznały, że doświadczyły go na własnej skórze. Tymczasem naukowcy potwierdzają – kobiecy superorgazm istnieje. Trzeba jednak wiele pracy i wytrwałości, aby jego osiągnięcie było możliwe. Tym, co go wyróżnia, jest niezwykła intensywność. Według różnych opinii, zapewniać może nawet kilkadziesiąt razy silniejsze wrażenia od zwyczajnego orgazmu. O tym, że pojęcia tego nie należy  rozpatrywać w kategoriach wymysłu przekonują nawet naukowcy. Ale dodają oni, że podobnie jak w wielu innych przypadkach, tak i tutaj nic nie przychodzi samo. Aby urzeczywistnić marzenie o osiągnięciu stanu nazywanego potocznie superorgazmem, który w istocie oznacza wiele szczytowań przeżywanych raz po raz, należy sobie pomóc. Odpowiedni trening, wdrożenie odpowiednich technik relaksacyjnych – to wszystko może pomóc dojść do formy, w której siła doznań będzie nawet ok.  sto razy większa niż podczas typowego orgazmu. Jak utrzymują naukowcy, reguły, których należy przestrzegać, by stało się to możliwe, nie są szczególnie skomplikowane. Najnowsze badania poświęcone zagadnieniu orgazmu oraz możliwościom zwiększenia jego mocy są tematem wyprodukowanego przez Channel 4 filmu dokumentalnego ""The Super Orgasm"", którego centralną częścią stały się badania z udziałem pięciu kobiet. Prace badawcze skupiały się m.in. na analizie mózgów wolontariuszek. Badania wykazały, że największe szanse na doświadczenie ponadprzeciętnego orgazmu mają te kobiety, których mózg wydziela więcej oksytocyny. Jest to związek chemiczny, który potocznie nazywany jest hormonem miłości. Dzięki temu wiele kobiet ma szansę doświadczać orgazmu wielokrotnie podczas zbliżenia. Ale nie dwa czy trzy razy, co zwykle utożsamia się z pojęciem orgazmu wielokrotnego, ale właśnie kilkadziesiąt razy i więcej. Stosowanie się do odpowiednich zasad może spowodować, że wrażenia towarzyszące wielu orgazmom połączone zostaną niemal w jedno długie szczytowanie.  Sztuka odprężenia Jak wyjaśnili naukowcy, wspomniane praktyki, które mają pomóc w dochodzeniu do ideału, dotyczą bardziej pracy nad własnym umysłem niż ciałem. Kobiety, które marzą o takiej chwili szczęścia, powinny przede wszystkim zadbać o odprężenie. Takie rozluźnienie jest warunkiem koniecznym. W niekorzystnej sytuacji stawiają się te kobiety, które nie potrafią zwalczyć kompleksów i zastanawiają się podczas zbliżenia nad własnym wyglądem. Specjaliści twierdzą, że w przypadku trudności z osiągnięciem takiego stanu wewnętrznego spokoju, warto sięgnąć po techniki relaksacyjne. Jak dodają eksperci, pomocna może się tu okazać nawet joga. Ułatwione zadanie mają te panie, które łączy bardzo bliska więź z partnerem. Nie bez znaczenia jest też dbałość o odpowiedni klimat i gra wstępna, która – jeśli to możliwe – powinna być rozciągnięta nawet na cały dzień. Jeanette, która jest jedną z bohaterek filmu dokumentalnego przygotowanego przez Channel 4, twierdzi, że dzięki wdrożeniu wskazówek specjalistów oraz pracy nad samą sobą, udało się jej osiągnąć sukces. Podkreśliła ona, że superorgazm przestał być dla niej pojęciem abstrakcyjnym, zarezerwowanym dla jednego typu kobiet, które muszą spełnić jakieś określone założenia, ale dla wszystkich. I to jest najbardziej pozytywny przekaz płynący z ostatnich badań. - W XXI wieku jest coś oburzającego w tym, że wiele osób wciąż odrzuca ideę, zgodnie z którą osiągnięcie przez kobietę zwielokrotnionego orgazmu jest możliwe – powiedziała kobieta, odnosząc się w ten sposób do wcześniejszych wyników badań, które godziły w tę koncepcję. Kobiet, które twierdzą, że superorgazm to nie mit, jest więcej. - Może to kwestia tego, by nauczyć się relaksować i wyłączyć. A może chodzi o coś jeszcze głębszego. Ale mogę teraz przeżywać orgazmy, które trwają nawet przez kilka minut – opowiada cytowana przez dziennik ""The Daily Telegraph"" Isabel. Nie wszyscy naukowcy są jednak równie entuzjastycznie nastawieni do tych doniesień. Zdaniem doktora Gerulfa Riegera z Uniwersytetu Essex, aby móc rozmawiać się o superorgazmie, należałoby uwzględnić występujące u kobiet specyficzne różnice fizjologiczne, związane m.in. z przepływem krwi w obszarze genitaliów. Orgazm korzystny dla zdrowia Nie są to pierwsze w ostatnim czasie rewelacje dotyczące kobiecego orgazmu, jakimi podzielili się naukowcy. Pod koniec ubiegłego roku badacze z Narodowego Uniwersytetu Irlandii w Cork przypomnieli, że orgazm, dzięki wyzwalaniu oksytocyny, odpowiada za wzmocnienie odporności i zabezpiecza przed chorobami serca. Ma wpływ nie tylko na kondycję zdrowotną, ale również na poczucie szczęścia. Ci sami irlandzcy specjaliści podzielili się też wnioskami z badań, które pokazały, że przeżywanie orgazmu może zwiększyć prawdopodobieństwo zajścia w ciążę. Wykonane przez nich doświadczenia pokazały, że szanse na to rosną wówczas nawet o 10-15 procent. Zobacz także: Seks, który sprzyja zajściu w ciążę  Nowy trend: sztuczne sutki. Wiemy, ile kosztują i co sądzą o nich faceci"
http://kobieta.wp.pl/problemy-z-zajsciem-w-ciaze-narastaja-wraz-z-wiekiem-wiemy-dlaczego-6114406751872641a,"Problemy z zajściem w ciążę narastają wraz z wiekiem. Wiemy dlaczego Nie jest tajemnicą, że odkładanie decyzji o zostaniu mamą może być dla wielu kobiet kłopotliwe. Wraz z wiekiem mogą narastać bowiem trudności związane z zajściem w ciążę. Eksperci zdradzili właśnie jedną z przyczyn tej sytuacji. Trudność z poczęciem dziecka to bolączka milionów par żyjących pod każdą szerokością geograficzną. Niektórym medycyna potrafi pomóc, wobec niektórych pozostaje bezradna. Już od dawna jednym z rozpatrywanych przez naukowców kryteriów, które mogą mieć wpływ na obniżającą się płodność, jest wiek kobiety.  W obliczu zmieniającego się stylu życia, kiedy wiele par podejmuje decyzję o powiększeniu rodziny znacznie później niż miało to miejsce kilkanaście czy kilkadziesiąt lat temu, nie jest to dobra wiadomość. Eksperci ze szpitalnego ośrodka badawczego przy Uniwersytecie Montrealskim poinformowali, że źródłem problemów związanych z zajściem w ciążę albo kłopotów z jej donoszeniem mogą być nieprawidłowości chromosomowe, do jakich dochodzi w komórce jajowej. Defekt taki obserwowany jest właśnie u kobiet w dojrzałym wieku.  Jak ujawnili kanadyjscy specjaliści, w przypadku takich pacjentek włóknista struktura oddzielająca chromosomy – określana jest ona mianem mikrotubuli – powoduje, że do każdej komórki jajowej trafia nierównomierna liczba chromosomów. Eksperci tłumaczą obrazowo, że dochodzi do błędu w trakcie ich segregacji. Zamiast trafiać do każdej komórki wg określonego porządku, podążają w różnych kierunkach. Tymczasem typowa komórka jajowa zawiera 46 chromosomów. Dodatkowa liczba chromosomów odpowiada za zespół Downa. W przypadku mniejszej – może dojść do poronienia. Ustalenia lekarzy z Uniwersytetu Montrealskiego rzucają nowe światło na dotychczasową wiedzę, która nie uwzględniała tego aspektu. Do tej pory uważano, że główną przyczyną problemów, które pojawiają się u starszych kobiet, a związane są z zajściem w ciążę bądź komplikacjami w jej trakcie, jest złożona ze związków białka substancja przypominająca klej. W przypadku starszych komórek jajowych nie spełnia ona swojej funkcji. Kanadyjscy badacze podkreślili, że nie podważają tamtej teorii, a wskazują na dodatkowe zagadnienie, które do tej pory było pomijane, czyli niewłaściwą liczbę chromosomów w komórkach jajowych. - Jedną z głównych przyczyn kobiecej niepłodności jest wada w komórkach jajowych, która powoduje, że mają one nieprawidłową liczbę chromosomów. Te tzw. jaja aneuploidalne zaczynają coraz bardziej przeważać, kiedy kobieta się starzeje – tłumaczy profesor Greg Fitzharris, który kierował badaniami. - To kluczowy problem, dla którego starsze kobiety mają problem z zajściem w ciążę albo z tym, by ją donosić. Wiadomo, że te wadliwe komórki jajowe zwiększają ryzyko poronienia oraz wystąpienia zespołu Downa.  Według naukowców, których wyniki prac opisane zostały na łamach czasopisma „Current Biology”, pewnego dnia odkrycie to może przynieść przełom w zakresie terapii, które pomogą kobietom mającym trudności z poczęciem dziecka bądź donoszeniem ciąży. Prof. Fitzharris przyznał, że badania nad takimi metodami, które rozwiążą problem i przyczynią się do swoistego odmłodzenia komórek jajowych, prowadzone są już dziś. Zaznaczył jednak, że potrzeba jeszcze cierpliwości."
http://kobieta.wp.pl/prezent-dla-chlopaka-okazje-pomysly-6113729574959233a,"Prezent dla chłopaka - okazje, pomysły Wybór prezentu dla chłopaka na specjalną okazję to wyzwanie dla partnerki, jednak warto je podjąć, by zobaczyć zadowolenie na twarzy ukochanego Wybierając prezent dla chłopaka warto wziąć pod uwagę charakter oraz upodobania partnera. Można wykupić karnet na lot balonem lub spędzić romantyczny wieczór przy sushi. Wybierając idealny prezent dla chłopaka, warto wziąć pod uwagę kilka czynników: Okazji do wręczenia prezentu chłopakowi jest w ciągu roku co najmniej kilka. Prezent dla chłopaka na urodziny, prezent dla chłopaka na walentynki, prezent dla chłopaka na Mikołaja czy prezent na Dzień Chłopaka – to tylko niektóre możliwe okazje. Tym bardziej, że „każda okazja jest dobra do wręczenia prezentu”! Prezent dla chłopaka powinien również pasować do typu osobowości oraz zainteresowań. Jeśli ukochany lubi oryginalne prezenty, warto pomyśleć o skoku na bungee lub ze spadochronem. Jeśli zaś chłopak jest kolekcjonerem np. komiksów lub płyt winylowych, można dyskretnie sprawdzić, jakiego numeru lub modelu gadżetu brakuje w jego cennej kolekcji. Prezent na urodziny czy rocznicę związku może być droższy, dlatego warto wybrać elektroniczny prezent dla chłopaka np. tablet czy czytnik e-book. Można również pomyśleć o nowych głośnikach do komputera, słuchawkach lub dysku zewnętrznym. Warto zastanowić się również nad grą komputerową lub transmiterem samochodowym. Jeśli dziewczyna nie zna się na sprzęcie elektronicznym, może zapytać znajomych informatyków lub fanów elektroniki o pomoc przy wyborze idealnego prezentu dla chłopaka. Oryginalny pomysł na prezent dla chłopaka sprawdzi się w każdej okazji – na walentynki, mikołajki, Dzień Chłopaka lub, coraz popularniejszy, Dzień Mężczyzny. Ukochanemu można wręczyć kalendarz ze wspólnymi zdjęciami bądź puzzle ze 100 elementów również ze wspólnymi fotkami. Ciekawym pomysłem na prezent dla chłopaka jest również namalowanie karykatury chłopaka lub wspólnej. Na rocznicę związku można zrobić także koszulkę z nadrukiem powiedzonka, które ukochany często powtarza.  Jeśli chłopak nie boi się wyzwań i nowych doświadczeń, można sprezentować mu skok na bungee lub ze spadochronem. Ukochany ucieszy się również z lotu balonem lub próbnej jazdy luksusowym samochodem. Jeśli przeznaczona na prezent suma pieniędzy nie pozwala na droższą inwestycję, dziewczyna może również zabrać chłopaka na gokarty, do escape roomu lub do horror house. Prezent dla chłopaka, który lubi podróżować może również być dobrą okazją do spędzenia romantycznych chwil we dwoje. Można pojechać na wycieczkę do innego miasta, w góry, nad jezioro lub nad morze. Wyjazd jest dobrym pomysłem na prezent dla chłopaka z okazji rocznicy lub prezent urodzinowy. Jeśli chłopak lubi posiedzieć w domu bądź spędzić wieczór we dwoje, można go zabrać na degustację whisky połączoną z romantyczną kolacją. Atrakcyjnym prezentem dla chłopaka jest także przygotowanie domowego seansu filmowego lub zakup gry planszowej."
http://kobieta.wp.pl/marka-victorias-secret-opublikowala-ranking-najseksowniejszych-gwiazd-kobiety-sa-oburzone-6113713942562433a,"Marka Victoria''s Secret opublikowała ranking najseksowniejszych gwiazd. Kobiety są oburzone! Nie ma wątpliwości, że Victoria''s Secret to najpopularniejsza marka bieliźniarska świata. Jej najnowsze kolekcje możemy oglądać na ciałach najpiękniejszych modelek świata podczas corocznych pokazów. Ostatnio ten kultowy brand zamieścił ranking najseksowniejszych gwiazd świata, który spotkał się  z negatywnym odzewem ze strony konsumentek. W tym roku faworytkami VS zostały się m. in. Taylor Swift  (zwyciężczyni w kategorii najseksowniejsza artystka), Mandy Moore (najseksowniejsza aktorka), Lady Gaga (najseksowniejsza piosenkarka) i Victoria Justice (właścicielka najseksowniejszego uśmiechu). Dziewczyny z całego świata oburzone są faktem, że tegoroczna lista #WhatIsSexy2017 została zapełniona wyłącznie białymi, młodymi i bardzo szczupłymi gwiazdami. Feministki (i nie tylko) w mediach społecznościowych wyraziły swoje oburzenie tym faktem. Zarzuciły przedstawicielom marki, że popularyzują nierealne standardy, zamiast promować różnorodność. Dziewczyny, którym daleko do tego ""ideału"", nie godzą się na marginalizowanie ich przedstawicielek w mediach: - Dlaczego nie promujecie znanych kobiet plus size? - zapytała jedna z nich. Kolejna dodała: - Swój ranking nazwaliście #WhatIsSexy, ale biorąc pod uwagę listę nagrodzonych, jego nazwa powinna brzmieć #WhiteIsSexy. 
Jeszcze inna stwierdziła: - Jeszcze żadna marka nie zniszczyła swojej reptacji w tak ""radosny"" sposób. Jak można było się spodziewać, mnóstwo osób poparło ten powszechny sprzeciw. A jak wy oceniacie rekację konsumentek? Uważacie, że przedstawiciele VS powinni odpowiedzieć na te zarzuty? Zobacz także: Pięć najbardziej wpływowych Aniołków Victoria’s Secret"
http://kobieta.wp.pl/jak-zlagodzic-objawy-pms-postaw-na-odpowiednia-diete-6111931923945601a,"Jak złagodzić objawy PMS? Postaw na odpowiednią dietę Czujesz się tak, jakbyś zaraz miała wybuchnąć? A może cały czas jesteś zmęczona i najchętniej zakopałabyś się pod kocem? Jeśli ciebie też dopada regularnie PMS, a w te „trudne dni”, jesteś nie do zniesienia, sprawdź nasze dzisiejsze dietetyczne propozycje. Złagodzą napięcie i zmniejszą spadki nastroju. Zdecydowanie wypróbuj je na sobie. Wraca regularnie. Według Amerykańskiego Towarzystwa Położników i Ginekologów, aż 85 proc. kobiet doświadcza co najmniej jednego objawu PMS - przedmiesiączkowych zaburzeń fizycznych i emocjonalnych, które atakują najczęściej w ciągu ostatnich 2 tygodni cyklu menstruacyjnego. Około 70 proc. kobiet, które doświadczają nieprzyjemnych objawów, cierpi wówczas na wzdęcia, uczucie zmęczenia, zaburzenia snu, huśtawki nastroju i drażliwość. Gorzej radzą sobie z emocjami, które często wyzwalają żywieniowe zachcianki, czasem nie do opanowania. Pamiętaj, że jeśli twoje objawy uniemożliwiają ci wyjście z domu, efektywne pracowanie i zakłócają normalne funkcjonowanie, być może cierpisz na PMDD. To przedmiesiączkowe zaburzenia dysforyczne, które dotykają od 3 do 5 proc. kobiet i ingerują w codzienne czynności, ale także relacje międzyludzkie. Diagnostyka PMDD polega na obserwacji pojawiających się objawów, które muszą być nie tylko powtarzalne, ale powinno ich być co najmniej 5. Lista obejmuje m.in. depresyjny nastrój i jego wahania, niezdolność do wykonywania codziennych obowiązków, trudności z koncentracją, brak energii, bezsenność, nadwrażliwość, ogólne napięcie i objawy fizyczne (np. zatrzymywanie wody, szczególnie wokół kostek, stóp i palców, a także nadmierna tkliwość i obrzmienie piersi).  Skąd te zachcianki? Nie jesteś w ciąży, a cały czas masz ochotę na przekąski? Pragnienie, które doskwiera ci zarówno w dzień, ale dopada cię także późnym wieczorem? Za kobiece zachcianki odpowiadają hormony, których poziom zmienia się w zależności od dnia cyklu, w którym jesteś. Pamiętaj, że to one wpływają na neuroprzekaźniki w mózgu, które zawiadują twoim apetytem ""na coś konkretnego"" czy ""głodem na słodycze"", występujące często przed i w trakcie miesiączki. Im większy dynamizm zmian poziomów hormonów w twoim organizmie, tym większa szansa, że dopadnie cię nieodparta pokusa na niezdrowe podjadanie. Ciało reaguje na wysoki poziom kortyzolu, zmieniającą się gospodarkę estrogenu i progesteronu, a także spadek poziomu hormonu szczęścia – serotoniny. To pobudza apetyt i sprawia, że zaczynasz poszukiwać węglowodanów i tłuszczu, które wpływają na produkcję tych hormonów.  Zapanuj nad emocjami. Po pierwsze, nie traktuj każdej zachcianki jak sygnału płynącego z wnętrza organizmu, który bezbłędnie podpowiada, jakich składników ci teraz brakuje. Szczególnie w fazie przed miesiączką sprawdź, czy nie sięgasz po słodycze, gdy jesteś smutna, zmęczona i zestresowana. Twoje ciało będzie domagało się wówczas podniesienia poziomu neuroprzekaźników poprawiających humor, a także tych, które uspokajają cię i wyciszają. Gdy szef daje ci w kość, a ty chodzisz w pracy zdenerwowana, naturalną reakcją twojego organizmu jest dążenie do podniesienia poziomu glukozy we krwi, a tym samym powrót do biochemicznej równowagi. Taki szybki strzał daje ci wówczas mocno przetworzone jedzenie. Pamiętaj, PMS może intensyfikować te uczucia, ale z pewnością nie jest winne całkowitemu poddaniu się żywieniowym zachciankom. Dlatego ćwicz silną wolę i zapanuj nad swoimi emocjami. Czy dieta ma sens? Choć nie masz wpływu na wszystko, co się dzieje w twoim organizmie, możesz nieco modulować swoje samopoczucie w poszczególnych dniach cyklu, odpowiednią dietą. Włącz produkty, które mają udowodnione działanie zmniejszające nieprzyjemne objawy i ułatwiające ci przejście przez te ""trudne dni"" z uśmiechem. Zobacz, co może ci pomóc. Okiełznaj prolaktynę. Duża część nieprzyjemnych symptomów PMS związana jest z wyższym stężeniem prolaktyny. To ona, szczególnie w połączeniu ze stresem, może wywoływać napięcie, spadek nastroju czy ogólne rozbicie. Nie jesteś jednak na nie skazana. Okazuje się bowiem, że możesz sobie pomóc, spożywając odpowiednią ilość zdrowych kwasów tłuszczowych. Badania potwierdzają, że pomocny może okazać się głównie kwas gamma-linolenowy (GLA), prekursor prostaglandyny E1, obniżającej poziom prolaktyny. Znajdziesz go m.in. w nasionach konopi siewnej, którym udowodniono już pozytywne oddziaływanie na kobiecą gospodarkę hormonalną. Dorzucaj je zatem do sałatek czy posypuj nimi kanapki. Pamiętaj, że już 210mg GLA powoduje znaczne zmniejszenie objawów i ułatwia normalne funkcjonowanie. Dlatego wykorzystuj także olej z wiesiołka (pierwiosnka), który również jest jego bogatym źródłem. Co ważne, może być pomocny u kobiet, u których inne terapie już zawiodły. Olej zmniejsza ból i tkliwość piersi, zwalcza stany depresyjne, drażliwość i zatrzymywanie płynów, związane z PMS. Wypróbuj go koniecznie na sobie, bowiem już jedna łyżka na dobę może doskonale zadziałać na twój organizm. Szukaj GLA także w oleju z ogórecznika czy lnianki. Pamiętaj, im lepszej jakości produkt, tym większa szansa, że zdrowe kwasy nie utlenią się i będziesz w stanie pozytywnie wykorzystać je do walki z objawami związanymi z miesiączką.  Walcz ze skurczami. Okazuje się, że już 1/2 szklanki soku z pikli może zmniejszyć bóle menstruacyjne i skurcze brzucha, przy okazji zaspokajając twoje pragnienie na słone przekąski. Dorzuć do tego produkty bogate w wapń, które osłabiają dokuczliwy ucisk w podbrzuszu. Dowiedziono, że kobiety, które spożywają duże ilości wapnia, są mniej narażone na rozwój objawów PMS i łagodniej odczuwają skurcze brzucha, a także zmniejszają się u nich stany depresyjne i lęki. Codziennie potrzebujesz go około 1200mg. Pamiętaj, że znajdziesz go nie tylko w nabiale. Jeden brokuł dostarcza go tyle samo, co jedna szklanka mleka. To także równowartość 2 dużych garści migdałów połączonych z 6 suszonymi morelami. Dodatkowo, szukaj go w orzechach laskowych, jarmużu, pestkach słonecznika czy chlorelli. Nie zapomnij, że tłuszcz powoduje zwiększony jego wychwyt, dlatego koniecznie łącz go z wapniem. Menstruacyjny blues. Czasem nawet drobnostka, na którą nie zwracasz uwagi na co dzień, potrafi wyprowadzić cię z równowagi, gdy jesteś w trakcie okresu lub tuż przed nim. Gdy dopada cię menstruacyjny blues, nic nie jest takie jak zawsze. Drażni cię hałas, reklama telewizyjna potrafi doprowadzić cię do łez, a ukochany działa na ciebie jak płachta na byka. Pamiętaj, że właśnie wtedy szczególnie potrzebujesz magnezu, który ukoi twoje nerwy i zmniejszy uczucie zmęczenia. Magnez zdecydowanie poprawia humor, dlatego nie zapomnij włączyć go do swojej diety. Jeśli twój organizm jest nim wysycony, łatwiej poradzisz sobie z zaburzeniami nastroju. Już 200mg dziennie, zjadane przez minimum dwa cykle, może ci pomóc. To dawka magnezu, którą znajdziesz w 4 łyżkach pestek dyni, 6 łyżkach nasion słonecznika, torebce kaszy gryczanej czy 2 garściach migdałów. Jeśli twoje niedobory są duże, możesz spróbować aptecznej suplementacji, np. cytrynianem magnezu. Udowodniono także, że już 500mg wapnia przyjmowane dwa razy dziennie, przez około 3 miesiące, znacząco obniża apetyt, stany depresyjne i zmęczenie. Nie zapomnij zatem także o nim i włącz do swojej diety. Zaburzenia snu. Są normą u większości kobiet, które dopada PMS. Naukowcy z  Uniwersytetu Johna Hopkinsa w Baltimore stwierdzili w dodatku, że jeśli gorzej śpisz, twoje ciało może intensywniej odczuwać ból, który doskwiera ci podczas miesiączki. Możesz wówczas mieć wrażenie, że jest ona wyjątkowo bolesna. Pamiętaj zatem, aby dostarczać sobie produktów, które wyciszą cię w naturalny sposób. Świetnie sprawdzą się m.in. banany, które mogą znacząco zwiększyć ilość melatoniny w twoim organizmie. To hormon, zapewniający ci spokojny i nieprzerwany sen, pozwalając ci się zregenerować. Okazuje się, że zjedzenie już 2 bananów może być pomocne. Po 2 godzinach od ich spożycia poziom ""nocnego hormonu"" może wzrosnąć, nawet ponad 4-krotnie. To twoja szansa na zdrowy sen. Trądzik. To jeden z najbardziej irytujących efektów ubocznych PMS. Wypryski na tle hormonalnym mogą pojawiać się już na tydzień przed miesiączką. Możesz spróbować załagodzić stan swojej skóry, spożywając odpowiednią ilość witaminy A, która zadziała przy okazji, jeśli odczuwasz jej nadmierną suchość. Pamiętaj, że znajdziesz ją w pokarmach w dwóch postaciach – beta-karotenu i retinolu. Ten pierwszy to domena warzyw i owoców, m.in. marchewki, szpinaku, papryki, moreli, brzoskwiń czy kapusty pekińskiej. Drugi spożyjesz z żółtkami jaj, tłuszczem rybim i wątróbką. Pamiętaj także, że zadziałać może również herbatka lub wyciąg z niepokalanka pospolitego, który obniżając poziom prolaktyny, może łagodzić dokuczliwe zmiany skórne. Bóle głowy. Mogą pojawiać się nie tylko przez zmęczenie i brak odpowiedniej ilości pożywienia. To często objaw towarzyszący miesiączce. Wiąże się z dużym spadkiem energii i wpływa na funkcjonowanie w ciągu dnia. Przeciwdziałać im możesz, spożywając dostateczną ilość witaminy B12, którą znajdziesz w produktach pochodzenia zwierzęcego. Pamiętaj, że słodkie przekąski mogą zaburzać środowisko flory bakteryjnej, która znajduje się w twoich jelitach i obniżać wchłanianie tej witaminy. Koniecznie zrezygnuj zatem ze słodkości, bowiem wewnętrzny magazyn witaminy B12, może okazać się niewystarczający, aby przeciwdziałać bólom głowy podczas okresu. Możesz zmniejszyć je również, spożywając odpowiednią ilość magnezu, np. z pestek dyni. Udowodniono im działanie przeciwbólowe i pomocne, gdy twoja głowa „lekko ćmi”. Spróbować możesz też witaminy E, która przy okazji wykazuje działanie zmniejszające tkliwość piersi. Najwięcej znajdziesz jej w jajkach, maśle, kiełkach, orzechach czy zielonych warzywach liściastych. Pamiętaj, że najlepiej zadziała właśnie ta w naturalnej postaci. Wzdęcia. Jeśli twój brzuch jest wzdęty jak balon, to czas, aby wprowadzić zmiany do swojego okołomiesiączkowego jadłospisu. Pomocne mogą okazać się warzywa, które zawierają spore ilości wody i błonnik, ułatwiający pozbywanie się złogów z jelit. Jedząc je na co dzień, możesz usunąć nieprzyjemne wzdęcia, gazy i ogólny dyskomfort. Nie zapomnij o odpowiedniej ilości wody, której brak będzie generował zaparcia. Wypróbować możesz również napar z czerwonej herbaty, który stymuluje pracę jelit lub delikatne, naturalne środki przeczyszczające, łagodzące problemy z wypróżnianiem – korę kruszyny, liść senesu czy korzeń lukrecji. Zatrzymywanie wody. Kiedy zbliżają się „trudne dni”, twoje ciało zaczyna puchnąć? Jeśli nie jesteś w stanie wcisnąć się w ulubione dżinsy, to znak, aby lepiej zadbać o swoją dietę. Włącz minimum 200mg magnezu, który pomaga zmniejszyć obrzęk kończyn i uczucie ciężkości. Zdecydowanie ogranicza zatrzymywanie wody w organizmie, dlatego nie powinno go zabraknąć w codziennym menu. Pamiętaj, że magnez wchłania się lepiej, gdy jest spożywany razem z witaminą B6. To ona pozwala przyswoić nawet 20-40 proc. więcej tego minerału, a do tego dobrze zadziała podczas leczenia objawów PMS. Uczestniczy bowiem w syntezie neurotransmiterów, które odpowiedzialne są za twój nastrój, m.in. dopaminy i serotoniny. Naukowcy uważają, że powinna być zażywana w dawkach od 50mg do max 100mg na dobę. Zaleca się jednak, aby rozpocząć jej suplementację od mniejszych porcji i obserwować swój organizm. Pamiętaj, że pomocne przy obrzękach mogą okazać się także kiełki lucerny, której udowodniono korzystne działanie zmniejszające gromadzenie się wody. Dieta po stronie kobiety. Kobiety z PMS mogą zjadać średnio od 200 do 500 kalorii więcej niż zwykle. W dodatku pochodzą one głównie z tłustych potraw, a także bogatych w węglowodany. Wykazano również, że kobiety z nieprzyjemnymi objawami zbliżającej się miesiączki, sięgają częściej po alkohol i duże dawki kofeiny. A to produkty, które zdecydowanie powinnaś wykluczyć, gdy cierpisz z powodu PMS lub PMDD. Pamiętaj też, aby nie przesalać swoich potraw, ponieważ możesz podtrzymywać gromadzenie się wody w organizmie i uciążliwe obrzęki. I koniecznie zrezygnuj z przetworzonej żywności, która zawiera jej duże ilości. Nie dopuszczaj do „efektu domina” związanego z apetytem. Jedz regularnie, aby nie dopuszczać do dużych spadków cukru we krwi. Dbaj o podaż węglowodanów, których ilość w trakcie miesiączki nie powinna być mniejsza niż 75g na dobę. Zapewnisz sobie odpowiednią ilość neuroprzekaźników, które potrzebne ci są dla zachowania spokoju i dobrego samopoczucia. Uczucie nadmiernego łaknienia na słodycze, możesz spróbować zmniejszyć, włączając suplementację kwasem kaprylowym w ilości 600mg na dobę. Get the look"
http://kobieta.wp.pl/wspolne-picie-przedluza-parom-szczesliwe-zycie-wyglada-na-to-ze-tak-6111190012377217a,"Wspólne picie przedłuża parom szczęśliwe życie? Wygląda na to, że tak Związki par, które mają podobne upodobania alkoholowe, są szczęśliwsze. To nie żart. Naukowcy dokładnie to przebadali. Czyżby recepta na udany związek? Z badań opublikowanych przez ""Journals of Gerontology B: Psychological Sciences"" wynika, że małżeństwa wspólnie pijące alkohol są szczęśliwsze. I nie ma znaczenia, czy jest to piwo, wino, czy mocniejsze trunki. Naukowcy z Uniwersytetu Michigan przebadali 2767 par. Ochotników przepytali o ich nawyki związane z piciem - jak często i od jakiego czasu piją, jak często upijają się w tygodniu. Interesowało ich oczywiście też to, jak reaguje druga strona, jeśli tylko jeden partner zagląda do kieliszka. Pytali także o negatywne aspekty małżeństwa - czy partner jest zbyt wymagający, krytyczny, niesłowny lub denerwujący. Co istotne w badaniu wzięły udział pary, które pozostają w związkach średnio 33 lata. Dla dwóch trzecich z nich małżeństwa te były pierwszymi w życiu.  Co się okazało? Ponad połowa par pije. Te, które mają podobne zwyczaje - razem piją lub też obydwoje są abstynentami - mają się lepiej, od tych, w których tylko jeden partner lubi procenty. Niby oczywiste. Jeśli tylko jedna strona zagląda do kieliszka, a druga pozostaje trzeźwa, z biegiem czasu związek marnieje - szczególnie nieszczęśliwe są wtedy żony.  - Nie jesteśmy pewni, dlaczego tak się dzieje - przyznaje dr Kira Birditt, autorka badań z Uniwersytetu Michigan. - Być może wynika to z faktu, że małżeństwo, które spędza wspólnie więcej czasu wolnego, jest po prostu lepsze.  Badaczka podkreśla, że nie jest ważna ilość alkoholu, ale właśnie fakt, że tę czynność wykonuje się razem. Nie sugeruje w żaden sposób, że pary powinny pić więcej lub zmienić sposób picia w nadziei na poprawę relacji. Doradza jednak, by wstrzymać się od picia alkoholu wtedy, gdy partner robi to samo. Naukowcy zastrzegają jednak, że pary pijące wspólnie są co prawda szczęśliwsze, ale nie oznacza to, że nie mają problemów. Szczególnie dotyczy to osób urodzonych z okresie wyżu demograficznego lat 80., wśród których picie alkoholu jest bardziej akceptowalne. Badanie niestety wskazało też, że 20 proc. mężczyzn i 6 proc. kobiet ma problemy alkoholowe."
http://kobieta.wp.pl/ewa-chodakowska-zastraszana-i-szantazowana-wszystko-przez-jeden-post-6115137453577857a,"Ewa Chodakowska zastraszana i szantażowana. Wszystko przez jeden post Nie milkną echa wielkanocnego wpisu Ewy Chodakowskiej. Wydawało się, że na kilku nienawistnych komentarzach sprawa się zakończy. Teraz trenerka wyznała, że jest prześladowana, zastraszana i szantażowana przez to, że jest katoliczką. Czy jej bezpieczeństwo jest zagrożone? Przypominijmy, że w Wielki Piątek terenerka na swoim fanpage''u na Facebooku zamieściła życzenia wraz ze zdjęciem Jezusa wiszącego na krzyżu. Pod postem oburzeni internauci pytali ternerkę: ""Co ty Ewka, wierzysz? To katolicki bełkot!"", ""Dlaczego z fajnej platformy fitnessowo-zdrowotno- lifestylowej robisz kazalnice? Mówiłaś, że nie angażujesz się politycznie i religijnie? Wiara to prywatna sprawa"". To zdecydowanie najdelikatniejsze komentarze, ale wśród nich pojawiła się ogromna fala hejtu, wulgarności i deklaracji bojkotu. Internautom trudno było uwierzyć w to, że gwiazda fitness ma jakieś poglądy i w coś wierzy. Trenerka włączyła się w dyskusje, jawnie deklarując swoje religijne przekonania.  ""Jest Wielki Piątek... ja jestem katoliczką... praktykującą! Jeśli ten fakt Cię razi, a moje refleksje nazywasz bełkotem, w tej samej chwili strzelasz sobie w kolano"" – odpowiedziała, po czym do sieci wrzuciła kolejne zdjęcie krzyża, podpisując je: ""Chrystus Zmartwychwstał!! Alleluja!!"" . Kiedy wydawało się, że fala nienawiści już minęła, trenerka wrzuciła do sieci kolejny poruszający wpis, który zaczęła słowami: ""Czego mogę się obawiać? Prześladowań?"". Gwiazda nie kryje rozczarowania reakcją internautów. ""Powiedzieć na głos: jestem katolikiem i usłyszeć: Ewa! Gratuluję postawy. Zaskakujące"" - przyznała. W Polsce coraz trudniej być katolikiem. Jedna z internautek podkreśla, że nie spodziewała się, że w kraju, który uchodzi za europejskie przedmorze chrześcijaństwa, będziemy prześladowani za wiarę. ""Może nie fizycznie, ale psychicznie"" - dodała.   Ewa Chodakowska zrelacjonowała ze szczegółami, co działo się po publikacji wielkanocnego wpisu. ""Post jak był, tak jest.. jestem nieugięta! [...] Nawet hejt przyjmuje z pokorą i wyjątkową dawką cierpliwości"" - napisała. Trenerka jest oburzona całą sytuacją, tym bardziej, że na negatywnych komentarzach się nie skończyło. Wyznała, że to, co działo się później przekroczyło wszelkie granice. Okazuje się, że gwiazda stała się obiektem ataków hakerskich. Była zastraszana i szantażowana.  ""Ktoś zhakował moją skrzynkę mailową. Ktoś wysyła mi memy z obrzydliwymi słowami, ubranymi w cudzysłów i podpisanymi moim imieniem i nazwiskiem. Słowami, których nigdy nie wypowiedziałam! Ktoś zostawia wulgarne komentarze wyśmiewające i wytykające mi wiarę. Aż wreszcie ktoś próbuje mnie zastraszyć, próbuje mnie szantażować, grożąc mi opublikowaniem fałszywych materiałów na mój temat. Daje wyraźnie do zrozumienia, że chce zaszkodzić mojemu wizerunkowi"" - napisała na swoim fanpage''u na Facebooku. Ewa Chodakowska po raz kolejny wyznała, że nie boi się głośno mówić o tym, że jest katoliczką. Fani gratulują trenerce odwagi i podkreślają, że jest wspaniałym wzorem siły i konsekwencji, która sprawdza się nie tylko w fitnesie, ale również w jej przekonaniach religijnych. Na koniec trenerka poinformowała, że sprawę ataków hakerskich przekazuje swojemu prawnikowi."
http://kobieta.wp.pl/codzienny-maraton-rozmowa-z-ryszardem-kalaczynskim-6114360870246017a,"Codzienny maraton – rozmowa z Ryszardem Kałaczyńskim Ryszard Kałaczyński to postać nietuzinkowa. Rolnik spod Więcborka, startujący w najtrudniejszych biegach świata, od lat zmaga się z alkoholizmem. Kiedyś stwierdził ""Dobrze jest. Będę biegał, będę pił. Mam sposób na życie"", jednak od 15 lat żyje w absolutnej trzeźwości, a swoją pozytywną energią zaraża i inspiruje innych. Właśnie ukazała się jego książka ""Wytrwać w biegu"", a my rozmawiamy z nim o jego wyjątkowej drodze przez życie. Mogłeś być komandosem, jednak zostałeś rolnikiem.
Tak, zawsze byłem wysportowany i w armii znalazłem się w jednostce desantowej. Dobrze mi tam szło, jednak w rodzinie nie było tradycji wojskowych. Nie było nikogo, kto by mi podpowiedział, jaką decyzję podjąć – czy zostać w wojsku, czy nie. Rodzice postawili wręcz sprawę jasno – w wojsku u komunistów nie zostaniesz i koniec. Natomiast rolnictwo i ogrodnictwo było wtedy w Polsce doceniane. Mimo że była szansa na dobrą pracę w wojsku, mieszkanie i szybką emeryturę, to przejąłem gospodarstwo i zostałem rolnikiem. Ten wybór przysporzył ci jednak wielu trudności. To wtedy pojawił się alkohol?
Można powiedzieć, że alkohol był na wsi od pokoleń. Robił zawsze spore spustoszenie w mojej rodzinie. Alkohol po prostu był w codziennym życiu. Człowiek rósł w tym, jakby to było coś zupełnie normalnego. Nie każdy wtedy porafi powiedzieć dość i nade mną też wzięło kontrolę picie. Do tego czas przemian ustrojowych to był trudny okres dla mnie. Żeby zarobić na życie zacząłem pracować na Zachodzie. Tam zobaczyłem biegających ludzi. W Niemczech czy Holandii miało się wrażenie, że po pracy wszyscy biegają. W Polsce taki widok był wtedy czymś niespotykanym. W pewnym momencie uświadomiłem sobie, że znalazłem się pod bramką, ale to jest dla mnie jakiś ratunek. Postanowiłem – też zacznę biegać. Ciężko jest chyba po całym dniu ciężkiej fizycznej pracy jeszcze założyć buty i iść biegać?
Tak, ale chciałem jakoś zapełnić czas, w którym do tej pory na przykład chodziłem na piwo. Organizm domagał się wciąż czegoś – to zacząłem dawać mu bieganie. Na początku myślałem, że będę sobie biegał i w przy tym zmniejszę picie. Będę je kontrolował. Wydawało mi się, że znalazłem receptę na życie. Początkowo mi się to udawało – mogłem wypić, mogłem biegać. W 1997 roku przebiegłem swój pierwszy maraton. Pod względem sportowym szło mi bardzo dobrze i jeździłem na kolejne zawody. Z czasem zaczęło być jednak tak, że jeździło się tam jak na imprezę – po to żeby spotkać się z kumplami i po maratonie się wspólnie napić. Było tak, że jechałem na bieg, wmawiając sobie, że nagrodą za ukończenie będzie to, że się napiję. Aż w pewnym momencie dostałem pieniądze od sponsora na wyjazd i je przepiłem. Miałem tego dosyć i stwierdziłem, że muszę znów coś zrobić. Widziałem, że więcej piję, niż biegam. Pomogła mi wtedy żona i koleżanka z Więcborka – złapały mnie na takim kacu moralnym i przekonały, żeby iść na terapię. Od tamtej pory nie piję w ogóle. Co było trudniejsze – dziewięć tygodni na terapii, czy przebiegnięcie 246 km Spartathlonu?
Nie można tego porównać. To nie tak, że była terapia i koniec. Wciąż widząc na ulicy kapsle po piwie, walczę ze sobą, mimo że nie piję. Uświadomiłem jednak sobie, że alkohol jest po prostu silniejszy niż ja. W walce z alhoholem wygraną jest właśnie ta umiejętność pogodzenia się z tym, że jest się słabszym, że się z nim nie wygra. Można to rozumieć jako poddanie się alkoholowi. Co innego taki bieg ze Sparty do Aten. Po terapii postanowiłem pojechać na Spartathlon. Jest on cholernie trudny – próbowałem ukończyć go już jedenaście razy i jeszcze mi się nie udało. Każda nieudana próba motywowała mnie do podjęcia kolejnej. Mimo że jeździłem tam sam - bez pieniędzy i wsparcia ekipy serwisowej, w przeciwieństwie do większości uczestników z całego świata. Ale na tym polu nie mogę się poddać i zamierzam wciąż próbować. Wierzę, że mi się uda. Co jest najważniejsze, aby zwykły człowiek się nie poddał w dążeniu do swego celu i marzenia?
W moim życiu bardzo ważna od zawsze jest wiara. Wzmacnia mnie duchowo. Biegając ultradystanse często medytuję, rozmawiam ze sobą i z Bogiem. W ogóle pomysł na przebiegnięcie Polski wzdłuż, od Tatr do Bałtyku, wziął się z pielrzymki. Usłyszałem kiedyś, jak dwóch biegaczy chwaliło się, że przebiegło Polskę w kilka dni robiąc po 60 km dziennie. Pomyślałem sobie, co to za wyczyn? Przecież ludzie podczas pielgrzymek pokonują dziennie po 40 km, w zasadzie bez przygotowania. Kobiety idą w zwykłych butach, też w upale itd. Pomyślałem sobie ""to ja wam teraz pokażę"" – przebiegnę Polskę, ale szlakiem pielgrzymkowym, 800 km i to w 7 dni. To był bardzo spontaniczny pomysł, ale udało mi się go zrealizować. Kolejnym pomysłem było ""366 maratonów w 366 dni""...
Tak, chodziło mi o to, że biegać można nie tylko dla siebie. Chciałem pokazać właśnie, że bieganie to też życie codzienne. Można z niego bardzo dużo czerpać i dawać innym. Być potrzebnym. Główną ideą tego pomysłu było to, że ja oprócz swoich normalnych codziennych obowiązków, biegnę każdego dnia maraton przez rok, a ktoś przez rok nie pije. Wiele osób stanęło razem ze mną do tego wyzwania i wielu udało się nie pić. Nie zawsze przez rok, ale ważne że spróbowali. Chodziło o to, żeby coś w nich zaiskrzyło i dało do myślenia. Mi udało się przebiec te wszystkie maratony i ustanowić rekord Guinessa. Do mojej wsi Wituni pod Więcborkiem przyjeżdzało też mnóstwo osób, aby biegać razem ze mną – ponad 70 z nich właśnie tam przebiegło swój pierwszy maraton. W ciągu tego roku zrobiliśmy też dużo potrzebnych rzeczy – zebraliśmy pieniądze na budowę nagrobka dla naszego biegowego przyjaciela Wojtka Pismenko, pomogliśmy potrzebującej rodzinie w zbudowaniu łazienki. Udało nam się też odkryć talenty biegowe u osób, u których nikt się tego nie spodziewał. To takie przyziemne sprawy, które zrobiliśmy dzięki mobilizacji wielu osób skupionych wokół maratonów w Wituni. Czy bicie takich rekordów pozwala ci właśnie na to, abyś wytrwał w codziennym biegu przez życie? 
Na pewno, zawsze jest jakiś cel i wyzwanie, które trzeba sobie stawiać w życiu. Człowiek nigdy nie może stracić w sobie ducha. Wydaje mi się, że ktoś kto ma w sobie taką iskrę i pomysły, jest po prostu potrzebny na świecie i idzie do przodu. To też mój sposób na walkę ze słabościami. Teraz mam w głowie kolejny projekt, tym razem triathlonowy – ""100 Ironmanów"" i myślę, że też powstanie jakaś większa idea charytatywna obok niego."
http://kobieta.wp.pl/od-nieplodnosci-do-spelnionego-zycia-6114703590008961a,"Od niepłodności do spełnionego życia Doświadczenie niepłodności to najczęściej bardzo bolesny i trudny czas w życiu pary marzącej o rodzicielstwie. Niejednokrotnie wiąże się ono z przeżywaniem comiesięcznych rozczarowań, poczuciem bycia niezrozumianym, odrzuconym, ""wybrakowanym"", gorszym.   Organizatorzy konferencji ""Od niepłodności do spełnionego życia"" zapraszają kobiety i mężczyzn, pary doświadczające niepłodności oraz wszystkich zainteresowanych pogłębieniem swojej wiedzy na temat trudności prokreacyjnych na inspirujące wykłady i spotkania z szanowanymi specjalistami w dziedzinie niepłodności oraz osobami, które przeszły już swoja drogę od niepłodności do spełnionego życia, a także na spotkania tematyczne i rozmowy w kuluarach przy kawie i herbacie oraz ciepłym posiłku. - To jest cały czas temat tabu w naszym społeczeństwie. Mało się mówi o tym, jak czują się osoby doświadczające niepłodności. Chcemy to zmienić - mówi Justyna Kuczmierowska, prezes Fundacji Instytut Nadziei. Niepłodność wpływa na poczucie kobiecości i męskości, na życie intymne pary, na marzenia i plany, na poczucie spełnienia i radości. Przedłużające się starania o dziecko są dla małżonków czasem wielu niełatwych decyzji, poszukiwania przyczyn trudności, leczenia.  - Osoby doświadczające niepłodności, często są oceniane przez innych: jako karierowicze, czy wygodniccy. Dostają mało społecznego wsparcia - tłumaczy Kuczmierowska. - Konferencja ma pokazać, że ktoś myśli o tych osobach. Ale chcemy też podzielić się z uczestnikami konferencji najnowszą wiedzą z dzienny ginekologii, endokrynologii, andrologii, seksuologii, psychologii, dietetyki, jak również wiedzą dotyczącą tematu adopcji - bo osoby długo starające się o dziecko często czują potrzebę przyjrzenia się tej formie rodzicielstwa. Chodzi nam nie tylko o wsparcie społeczne i emocjonalne, ale też merytoryczne - dodaje. By przejść drogę od niepłodności do spełnionego życia potrzebna jest fachowa pomoc zespołu specjalistów, rzetelna wiedza, dobre słowo i zrozumienie oraz mądre wspieranie nadziei na nowe życie. - Osoby zmagające się z problemem niepłodności często są zagubione, nie wiedzą, gdzie szukać porady. Chcemy pokazać, że to jest problem, który zawsze dotyczy pary i że to właśnie parę należy wspierać i obejmować rzetelną, kompleksową diagnozą i ewentualnym leczeniem - dodaje Justyna Kuczmierowska i zaprasza na konferencję. ""Od niepłodności do spełnionego życia""
13 maja 2017, wstęp wolny (po wcześniejszej rejestracji)
UKSW, Auditorium Maximum, ul.Wóycickiego 1/3, Warszawa"
http://kobieta.wp.pl/cykl-menstruacyjny-dzien-po-dniu-kiedy-na-zakupy-kiedy-na-impreze-5982696398213761a,"Cykl menstruacyjny dzień po dniu - kiedy na zakupy, kiedy na imprezę? Wydaje się, że cykl menstruacyjny nie powinien być już żadną tajemnicą, jednak wpływ poszczególnych jego faz na nasze funkcjonowanie może dla wielu okazać się sporą niespodzianką. Okazuje się, że nasze zachowanie, sposoby reagowania, postrzegania sytuacji i osób  w dużej mierze zależą od dnia cyklu. Wydaje się, że cykl menstruacyjny nie powinien być już żadną tajemnicą, jednak wpływ poszczególnych jego faz na nasze funkcjonowanie może dla wielu okazać się sporą niespodzianką. Okazuje się, że nasze zachowanie, sposoby reagowania, postrzegania sytuacji i osób w dużej mierze zależą od dnia cyklu. Jakkolwiek może brzmieć to nieco irytująco, to częsta męska reakcja na nasze rozdrażnienie: „chyba okres się zbliża”, nie jest pozbawiona racji. Każda faza cyklu wiąże się ze zmianami hormonalnymi w naszym organizmie, co z kolei odciska swe piętno na naszym samopoczuciu, samoocenie oraz nastawieniu do otoczenia. Cykl menstruacyjny dzieli się na trzy fazy: przedowulacyjną, owulacyjną i poowulacyjną. Cały trwa przeciętnie około 30 dni. Może być krótszy (nawet 23 dni) lub dłuższy (do 35 dni). Za jego początek przyjmuje się pierwszy dzień krwawienia. Okres trwa najczęściej od 3 do 7 dni i jest momentem przejściowym. Tuż po nim, a nawet już w drugiej jego części, samopoczucie i postrzeganie siebie staje się zdecydowanie lepsze. Także fizycznie stajemy się lżejsze, sprawniejsze. Są to nie tylko odczucia, ale i fizjologiczne zmiany, ponieważ organizm rzeczywiście pozbywa się w tej fazie dużych ilości wody. Jest to pierwsza faza cyklu - przedowulacyjna. To najlepszy czas dla nas, ponieważ czujemy się lekkie, atrakcyjne, zdolne do wykonywania najtrudniejszych zadań. Podobamy się sobie bardziej niż zwykle i nie jest to bezpodstawne wrażenie, ponieważ skóra rzeczywiście przyjemnie napręża się i znikają krosteczki. Za nasz dobry wygląd i wspaniałe samopoczucie odpowiada wtedy estrogen - hormon, którego poziom w tym czasie niebagatelnie wzrasta. Wraz z nim rośnie też ochota na seks, co jest naturalną reakcją organizmu przygotowującego się do owulacji. Faza druga to właśnie owulacja. To szczytowy okres naszych możliwości. Poziom estrogenu jest najwyższy i czujemy się najlepiej. Chętniej niż zwykle korzystamy wtedy z wszelkich metod poprawiania urody oraz częściej wybieramy się na zakupy, ale raczej te związane z naszym wyglądem (ubrania, buty, itp.). Chętniej więc wydajemy na siebie pieniądze. Okres ten, jakkolwiek jest niezwykle przyjemny, jest też dla kobiet nieco niebezpieczny. Badania dowodzą, że faza owulacji nie jest najlepszym momentem na zawieranie znajomości. Niestety hormony biorą górę i częstokroć oceniamy wtedy mężczyzn znacznie lepiej, niż na to zasługują. W przystojnym podrywaczu nagle widzimy doskonały materiał na ojca. Co ciekawe, zaledwie kilka dni później już chętniej wybierzemy się na randkę z odpowiedzialnym księgowym, a przystojniaka skreślimy na samym początku. Niestety wysoki poziom libido podczas owulacji oraz nasz wyjątkowy urok w tym czasie może już nie dać szansy urzędnikowi. Ostatnią fazą cyklu jest faza poowulacyjna. Jest to właśnie ten tzw. „trudny okres”. Jakkolwiek by od tego nie uciekać i nie odżegnywać się, to hormony jednak mają na nas wpływ, a my poprzez ich działanie z kolei reagujemy tak, a nie inaczej na otoczenie. Poziom estrogenu spada, jego miejsce zajmuje natomiast progesteron, który przynosi ze sobą często bolesność piersi, uczucie pełnego brzucha, ale także psychiczne zmiany: drażliwość, depresyjność oraz zmęczenie. Czarnowidztwo, senność, ogólny spadek formy i niechętne, a nawet agresywne reagowanie na wiele spraw, to główne przypadłości okresu oczekiwania na miesiączkę. Im bliżej, tym bardziej nasilają się wszystkie negatywne odczucia - zarówno fizyczne, jak i psychiczne. Lepiej wtedy nie wybierać się po sukienkę, bo jeśli nawet jakaś nam się spodoba, to pewnie i tak uznamy, że nie jest nam w niej ładnie. Badania konsumenckie wykazały, że kobiety w okresie poowulacyjnym wybierają się chętnie jedynie na zakupy spożywcze i przestają wtedy liczyć kalorie. Nic dziwnego, skoro do wszystkich nieszczęść związanych z narastaniem poziomu progesteronu, zaliczane są także napady głodu. Oczywiście pojawiają się też problemy ze snem, co już kompletnie rozbija nasze samopoczucie. Nagromadzenie wszystkich tych czynników nazywa się ogólnie zespołem napięcia przedmiesiączkowego. Dla niektórych kobiet, u których wahania hormonalne są mniejsze lub występuje niższy poziom testosteronu, jest to niemal puste pojęcie, jednak 5 procent pań boryka się z tak silnymi problemami, że utrudniają one normalne funkcjonowanie. Hormonalne huśtawki dają się we znaki zarówno samym kobietom, jak i ich najbliższym. Warto więc obserwować siebie uważnie i jeśli zmiany są bardzo wyraźnie odczuwalne, planować wszystko według własnego kalendarza menstruacji. Przez trudne sprawy lepiej przebrniemy będąc w fazie przedowulacyjnej, a ewentualna porażka też nie będzie wtedy taka straszna. Po szałowe ciuchy też wybierajmy się w tym czasie. Na zaopatrzenie lodówki i na lżejsze przedsięwzięcia przeznaczmy okres przed miesiączką. (smż)/(kg), kobieta.wp.pl POLECAMY:   Seks? Ten temat dla mnie nie istnieje    Kobieta i zawał serca    Mężczyźni przyczyną menopauzy   Lekcje Madame Chic"
http://kobieta.wp.pl/estrogen-powstrzymuje-przed-objadaniem-sie-5982741517542017a,"Estrogen powstrzymuje przed objadaniem się Poprzez oddziaływanie na neurony serotoninergiczne estrogen hamuje potrzebę napadowego objadania się u myszy - poinformowali naukowcy, których wnioski opublikował ""Journal of Clinical Investigation"". Poprzez oddziaływanie na neurony serotoninergiczne estrogen hamuje potrzebę napadowego objadania się u myszy - poinformowali naukowcy, których wnioski opublikował ""Journal of Clinical Investigation"". ""Wcześniejsze badania wykazały, że kobiety, które mają nieregularne cykle menstruacyjne mają większą tendencję do napadowego objadania się, co sugerowało, iż istotną rolę w regulowaniu tego zachowania odgrywają hormony"" - mówi dr Yong Xu, autor badań. Jak dodaje badacz, istnieją dowody na zależność pomiędzy poziomem estrogenu a napadowym objadaniem się. Przy niskim poziomie tego hormonu zachowanie to jest częstsze. Obecnie podczas badań na myszach naukowcy Baylor College of Medicine oraz Texas Children''s Hospital zaobserwowali, że dzieje się tak za pośrednictwem receptora estrogenowego alfa. Dostępne terapie estrogenowe mają jednak pewne skutki uboczne, takie jak zwiększenie ryzyka raka piersi. Współpracujący z dr. Xu naukowcy z Uniwersytetu Indiana opracowali jednak związek stanowiący połączenie hormonu GLP-1 i estrogenu, który dostarcza estrogen do odpowiednich receptorów, omijając tkankę piersi. Metoda ta okazała się skuteczna po zastosowaniu jej u samic myszy z tendencją do napadowego objadania się. Zaobserwowano także zwiększoną aktywność estrogenu w obszarach występowania neuronów serotoninergicznych. Naukowcy mają nadzieję, że dalsze badania doprowadzą do stworzenia skutecznego i bezpiecznego leku hamującego napadowe objadanie się. W USA zaburzenie to dotyka od 5 do 10 proc. dorosłych osób. (PAP), koc/ mrt/ POLECAMY:   Otyłość utrudnia leczenie raka piersi    Owoc granatu pomaga zapobiec demencji    Odmładzające pomidory    Oszczędź czas. Zamów jedzenie online!"
http://kobieta.wp.pl/tabletki-antykoncepcyjne-5982767570342529a,"Tabletki antykoncepcyjne  Podjęcie decyzji o posiadaniu potomstwa wymaga pewnej dojrzałości i odpowiedzialności. Co jednak, gdy nie jesteś jeszcze gotowa zostać mamą, a nie chcesz jednocześnie rezygnować z przyjemności wynikających z seksu? Wówczas warto zainteresować się bliżej szeroko pojętą antykoncepcją. Zapobieganie  ciąży  ma różne oblicza i dobrze jest się z nimi zapoznać odpowiednio wcześnie. Jakich metod antykoncepcyjnych używać? Ile wynosi ich skuteczność? Na jakie ewentualne skutki uboczne się przygotować? Czy antykoncepcja jest w ogóle bezpieczna? Poniżej znajdziesz informacje, które zdradzą Ci sekrety bezpiecznego seksu. Spis  tabletek antykoncepcyjnych , fakty i mity o popularnych sposobach zabezpieczania się (prezerwatywy, plastry, pigułki, kapturki), najnowsze doniesienia medyczne, porady dla niej i dla niego – tutaj znajdziesz wszystkie niezbędne informacje dotyczące antykoncepcji. Już teraz zobacz, co powinnaś wiedzieć o zabezpieczaniu się przed zajściem w niechcianą ciążę. Antykoncepcja pozwoli Ci zachować radość z życia seksualnego zmniejszając ryzyko poczęcia potomstwa. Zacznij świadomie planować życie rodzinne miej swoje ciało pod ciągłą kontrolą. Poniżej przedstawiamy też uporządkowaną alfabetycznie listę tabletek antykoncepcyjnych wraz z ich dokładnymi opisami. Działanie, dawkowanie, możliwe skutki uboczne – wszystkie niezbędne informacje w jednym miejscu.  Artizia  Azalia  Brevinor  Cerazette  Cilest  Cyprest  Dessette  Dessette Mono  Diane-35  Femipol  Femoden  Femodette  Harmonet  Jeanine  Kontracept  Limetic  Loestrin  Logest  Marvelon  Mercilon  Microgynon  Midiana  Naraya  Naraya Plus  Novynette  OC 35  Ovulan  Ovulastan  Qlaira  Regulon  Stediril  Sylvie  Symonette  Syndi 35  Trinovum  Triquilar  Yasmin  Yasminelle  Yaz  Zoely"
http://kobieta.wp.pl/problem-z-zasypianiem-5982357903094913a,"Problem z zasypianiem Jestem mamą 5 letniej Mai. Nasz problem to niechęć do samodzielnego spania Mai. Próbowaliśmy przeróżnych sposobów: nowe łóżeczko, pościel, kołysanki. Nic nie działa. Jestem mamą 5 letniej Mai. Nasz problem to niechęć do samodzielnego spania Mai. Próbowaliśmy przeróżnych sposobów: nowe łóżeczko, pościel, kołysanki. Nic nie działa. Maja zasypia sama i nie ma tu problemu. Ale śpi około 2 godzin spokojnym snem po czym wybudza się co chwila. Od jej urodzenia mogłabym nie wiem czy była jedna noc którą Maja przespała sama. Natomiast gdy śpi ze mną lub mężem potrafi spokojnie przespać całą noc. Nie ukrywam, że dla spokoju i przespanych nocy Maja śpi z którymś z nas. Może Pani pomoże mi znaleźć przyczynę takiego zachowania. Dodam, że Maja to dziecko o żywym usposobieniu. Kolejny mój problem to zupełny brak umiejętności samodzielnej zabawy przez Maję. Nie potrafi (lub nie chce)bawić się sama. Ma mnóstwo zabawek i niczym się nie bawi. Czasem po długich namowach wymyśli sobie coś ale ta zabawa trwa raptem chwilę. Uwielbia bawić się z kimś i wtedy zabawa sprawia jej wielką radość i potrafi wymyślać całe dialogi. Nie ukrywam, że jest to męczące bo ona cały dzień chce by się z nią 
bawić i próbuje zaangażować w to całą rodzinę. Problem wędrówek dziecka do łóżka rodziców, życie najczęściej samo rozwiązuje. Dzieci wędrują do łóżek rodziców i pewnego dnia wędrować przestają. Czasem same wręcz zapowiadają – „będzie Ci smutno, gdy przestanę przychodzić”. Tak jest, że do samodzielnego spania maluchy zwyczajnie dorastają. Poczucie bezpieczeństwa odnajdują w sobie, a nie na zewnątrz, w ukochanej mamie i tacie. Jeśli natomiast dla rodziców jest to duży problem, cierpliwie należy malucha odprowadzać, czy odnosić do łóżeczka i zostawiać we własnym pokoju. Jedne dzieci szybciej akceptują rodzicielską decyzję, inne wolniej. Konsekwencja i cierpliwość zwykle kończą się sukcesem. A co do samodzielnej zabawy, niestety, trzeba dziecko przyzwyczaić, nauczyć malca bawić się samodzielnie. Proszę pamiętać, że rozwojowo, najpierw dziecko bawi się z kims, potem samo. Można zaczynać od placów zabaw, od miejsc spotkań z kolegami, potem przechodzić do zabaw w domu, ale z podpowiedzianym scenariuszem zabawy i wreszcie do pozostawienia dziecka sama na sam z zabawkami. Można proponować zabawę w kuchni, gdzie mama gotuje, bądź w salonie, gdzie tata czyta. Pokazujemy dziecku, że jesteśmy zajęci jakąś czynnością, ono może zająć się swoją zabawą . Jeśli nie chce, trudno. Niech chwilkę się ponudzi, pomarudzi, posmuci. Nic złego z tego powodu złego się nie dzieje. Zachęcam do przyjęcia takiego myślenia, że dziecko musi zapragnąć się bawić, a rodzic nie może zamartwiać się, że jego pociecha nie pragnie tej zabawy. Jeśli malec wciąż powtarza – mamo, tato nudzę się, wystarczy odpowiadać, jeśli weźmiesz zabawkę, książkę i lalkę, przestaniesz się nudzić. Jeśli nie chcesz, nudź się. Czasem trzeba się 
ponudzić, żeby rzeczywiście czegoś chcieć. Jeśli na każdą dziecięcą prośbę – pobaw się ze mną, rodzic rzuca wszystko i zaczyna się bawić, dziecko nigdy nie nauczy się samodzielnej zabawy. Najlepiej widać to w przedszkolu. Tutaj dzieci bawią się z kolegami bądź same, bo sytuacja wymusza na nich taką aktywność Nauczycielka nie może bawić się jednocześnie z kilkoma dziećmi. Może wymyślić zabawę grupową, ale to nie to samo. Krystyna Zielińska - psycholog dziecięcy i logopeda"
http://kobieta.wp.pl/tradzik-doroslych-jak-sie-go-pozbyc-5982772400407169a,"Trądzik dorosłych – jak się go pozbyć? Wypryski, błyszczące czoło i nos, zaczerwieniona skóra, zaskórniki to zmora wyłącznie nastolatków? Niekoniecznie, czasami trądzik występuje u trzydziesto i czterdziestolatków, nawet u osób, które nie miały problemów z cerą w okresie dojrzewania. Leczenie trądziku dorosłych jest trudne i nie polega wyłącznie na odpowiedniej pielęgnacji. Czasami, by pozbyć się problemu trzeba całkowicie zmienić styl życia. Wypryski, błyszczące czoło i nos, zaczerwieniona skóra, zaskórniki to zmora wyłącznie nastolatków? Niekoniecznie, czasami  trądzik  występuje u trzydziesto i czterdziestolatków, nawet u osób, które nie miały problemów z cerą w okresie dojrzewania. Leczenie trądziku dorosłych jest trudne i nie polega wyłącznie na odpowiedniej pielęgnacji. Czasami, by pozbyć się problemu trzeba całkowicie zmienić styl życia. Po trzydziestce kobiety szykują się do walki z pierwszymi zmarszczkami, wybierając kosmetyki, które pomagają utrzymać jędrność i elastyczność skóry. Tymczasem coraz więcej osób trafia do gabinetów kosmetycznych i dermatologicznych z typowymi objawami trądziku – wypryski i grudki widoczne są przeważnie na linii  żuchwy  i na brodzie, a nos pokrywają zaskórniki. Lekarze oszacowali, że trądzik dorosłych to problem, który dotyczy około 10 procent ludzi w grupie wiekowej 30 – 50 lat. Przeważnie jest to utrapienie kobiet. Twarz obsypana krostkami i zaczerwieniona, podrażniona skóra to problem, który potrafi uprzykrzyć życie nastolatkowi, choć w młodym wieku jest to zjawisko powszechne, które nikogo nie dziwi. Na rynku znaleźć mnóstwo kosmetyków stworzonych do pielęgnacji cery młodej i trądzikowej. Osoba dorosła zmagająca się z trądzikiem przeżywa potrójny stres – nie wie, co jest przyczyną problemów skórnych, nie ma pojęcia, jak się ich pozbyć, nieestetyczne zmiany na twarzy budzą dyskomfort psychiczny. Problemy ze skórą są szczególnie frustrujące dla kobiet, które z uwagi na rodzaj wykonywanej pracy, muszą dbać o nienaganny wygląd. Cameron Diaz, jedna z najbardziej znanych gwiazd Hollywood i najpiękniejszych kobiet świata, od lata zmaga się z problematyczną, trądzikową cerą. Jej zmorą są nie tylko wypryski i zaczerwienienia na twarzy, ale także paparazzi, czyhający na to, by zrobić jej zdjęcie bez makijażu. W przypadku nastolatków wytłumaczenie, czym spowodowany jest trądzik, jest proste – wszystkiemu winna jest tzw. „burza hormonalna”, gruczoły produkują za dużo sebum, pory zatykają się, w efekcie na twarzy mnożą się wypryski i zaskórniki. Trądzik u osób dorosłych to problem bardziej skomplikowany, nie wynika bowiem jedynie z zaburzeń hormonalnych, ale także spowodowany jest nieodpowiednią dietą, stresem, pielęgnacją opartą na źle dobranych kosmetykach, przemęczeniem. Dlatego leczenie schorzenia nie jest proste i często wymaga połączenia terapii antybiotykowej z odpowiednią pielęgnacją oraz dietą. Dobre efekty przynosi stosowanie preparatów na bazie retinolu ( witaminy A ), ponieważ hamuje produkcję łoju i stymuluje odnowę naskórka. A więc nie tylko pomaga pozbyć się trądziku, ale także opóźnia powstawanie zmarszczek i likwiduje potrądzikowe przebarwienia. Działanie przeciwzapalne i przeciwzmarszczkowe ma także witamina C, kolejny ważny składnik kosmetyków do pielęgnacji cery trądzikowej u osób dorosłych. Warto pamiętać, że preparaty, które zawierają aktywne substancje, mają bardzo intensywne działanie. Lepiej nie eksperymentować z nimi na własną rękę, tylko zwrócić się o pomoc do lekarza dermatologa. W gabinecie kosmetycznym osoby z trądzikiem mogą skorzystać z zabiegu złuszczania za pomocą kwasów. Bardzo skuteczny w tym przypadku jest kwas pirogronowy lub glikolowy. Przeciwwskazaniem do tego typu zabiegów może być cera wrażliwa ze skłonnością do pękających naczynek. Nie można też przeprowadzać głębokich peelingów, gdy stosujemy preparaty z witaminą A lub C, które także mają właściwości złuszczające. W przypadku trądziku dorosłych lepiej dmuchać na zimne. Próby samodzielnej walki z problemem mogą pogorszyć stan cery. Pomoc dermatologa lub kosmetologa może okazać się niezbędna. Z pewnością nie należy też sięgać po kosmetyki dla nastolatków, które za bardzo wysuszają skórę, u osób dorosłych takie produkty dodatkowo podrażnią cerę. Wyprysków ropnych nie wolno samodzielnie wyciskać lub przekłuwać igłą. Małgorzata Brzezińska/(gabi)/WP Kobieta   Gwiazdy, które walczą z trądzikiem"
http://kobieta.wp.pl/niepokojace-plamienia-5982423682228865a,"Niepokojące plamienia Plamki krwi na bieliźnie wzbudzają niepokój u każdej kobiety. Mogą bowiem sygnalizować, że w obrębie narządów rodnych pojawiły się zmiany chorobowe. Nie zawsze jednak przyczyną pojawienia się plamienia są poważne schorzenia. Wystarczy zadrapanie podczas stosunku albo naturalny spadek poziomu estrogenów w czasie owulacji. W jakiej sytuacji plamienie powinno niepokoić, a kiedy możemy spać spokojnie? Plamki krwi na bieliźnie wzbudzają niepokój u każdej kobiety. Mogą bowiem sygnalizować, że w obrębie narządów rodnych pojawiły się zmiany chorobowe. Nie zawsze jednak przyczyną pojawienia się plamienia są poważne schorzenia. Wystarczy zadrapanie podczas stosunku albo naturalny spadek poziomu estrogenów w czasie owulacji. W jakiej sytuacji plamienie powinno niepokoić, a kiedy możemy spać spokojnie? Plamienia okołoowulacyjne występują, jak sama nazwa wskazuje, w połowie cyklu, a więc w czasie owulacji. Nie są obfite, trwają do 2-3 dni i mogą pojawiać się regularnie bądź tylko sporadycznie. Dlaczego właśnie wtedy? Plamienia te związane są z owulacyjnym spadkiem poziomu estrogenów we krwi i niewielkim złuszczeniem się śluzówki. Choć plamienia okołoowulacyjne nie są groźne dla zdrowia, warto wspomnieć o nich podczas najbliższej wizyty u ginekologa. Lekarz, dla potwierdzenia, że plamienia nie mają podłoża chorobowego, może zlecić wykonanie kontrolnych badań, np. cytologii i USG.  Przed okresem Zdarza się, że niewielkie krwawienie pojawia się na kilka dni przed terminem miesiączki. Zjawisko to związane jest najczęściej z niedomogą lutealną, czyli niewydolnością ciałka żółtego. Wydzielanie progesteronu przez ciałko żółte jest wówczas niedostateczne, co prowadzi do zaburzenia cyklu. Wizyta u specjalisty jest w takim przypadku niezbędna. Niewydolność ciałka żółtego może bowiem utrudniać zajście w ciążę i utrzymanie jej. W pierwszej kolejności przeprowadzane jest badanie, na podstawie którego określony zostanie poziom hormonów. Leczenie polega najczęściej na podawaniu progesteronu w drugiej fazie cyklu. Po stosunku Przyczyną plamienia po stosunku może być zadrapanie lub otarcie, zwłaszcza wówczas, gdy nawilżenie pochwy było niewystarczające. Najczęściej wystarczające jest zastosowanie lubrykantu, który zapobiegnie podrażnieniom delikatnego naskórka i śluzówki. Jeśli jednak plamienia są obfite lub pojawiają się regularnie, konieczna jest wizyta u lekarza. Tzw. krwawienia kontaktowe mogą wiązać się ze stanami zapalnymi narządu rodnego, z występowaniem nadżerki, polipów, chorób wenerycznych, a nawet zmian nowotworowych. Diagnozę pomogą postawić takie badania jak: cytologia, kolposkopia i USG przezpochwowe. Antykoncepcja hormonalna Plamienia to jeden z najczęściej występujących skutków ubocznych stosowania antykoncepcji hormonalnej. Niewielkie krwawienia mogą pojawiać się nawet przez kilka miesięcy od momentu rozpoczęcia przyjmowania hormonów. Nie trzeba się niepokoić, gdy plamienia te są niewielkie i znikają po 3-6 miesiącach. Jeśli jednak są obfite i nie ustępują po upływie tego czasu, należy udać się do ginekologa, który przepisze inny preparat.   Miesiączka z opóźnieniem    Wakacje bez okresu    Choroby współczesnych kobiet  POLECAMY:   Nie lekceważ nadżerki  Plamienia mogą towarzyszyć nie tylko hormonalnej antykoncepcji, ale również antykoncepcji mechanicznej. Krwawienia bardzo często występują w ciągu kilku pierwszych miesięcy po założeniu wkładki wewnątrzmacicznej, czyli spirali. Również i w tym przypadku nieprawidłowe jest plamienie nasilające się z każdym miesiącem. Lekarz zaleca wówczas usunięcie spirali i zastosowanie innej metody antykoncepcji.  W ciąży Największy niepokój wzbudzają plamki krwi, które pojawiają się w czasie ciąży. Choć mogą one wynikać ze zmęczenia czy zachodzących w organizmie zmian hormonalnych, to konsultacja z lekarzem jest obowiązkowa. - Plamienie w ciąży to sygnał alarmowy dla każdej kobiety, którego nie można zlekceważyć. Konieczne jest zgłoszenie się do ginekologa, aby ocenił, czy stanowi to zagrożenie dla dalszego rozwoju ciąży - wyjaśnia dr Krzysztof Bojar, specjalista ginekologii, położnictwa i seksuologii z Lecznicy PROSEN SMO w Warszawie. Krwawienie w pierwszym trymestrze połączone z bólami podbrzusza lub „krzyża"" może świadczyć o zagrażającym poronieniu. Czasem zdarzają się plamienia z polipa trofoblastu (zewnętrznej warstwy błony płodowej - przyp. red.), rozległej nadżerki szyjki macicy lub krwawienia w terminie spodziewanej miesiączki, ale nie można tego ocenić bez kontroli u ginekologa. W zaawansowanej ciąży każde krwawienie powinno zmusić kobietę do zgłoszenia się do szpitala położniczego ez względu na porę dnia czy nocy - dodaje dr Krzysztof Bojar. Po menopauzie Menopauza jest to ostatnia menstruacja w życiu kobiety. Jeśli więc po upływie 6 miesięcy od terminu ostatniej miesiączki występują jakiekolwiek plamienia i krwawienia z dróg rodnych, wizyta w gabinecie ginekologa jest konieczna. - Lekarz po badaniu ginekologicznym i wykonaniu badania USG oceni, czy zakwalifikować pacjentkę do dalszej diagnostyki ambulatoryjnej lub szpitalnej. Krwawienia mogą być spowodowane podejrzanymi zmianami w pochwie lub szyjce macicy (np. krwawiąca nadżerka, polip lub nowotwór), rodzącym się mięśniakiem lub przerostem błony śluzowej jamy macicy. Podejrzane zmiany na szyjce macicy często wymagają kolposkopii lub pobrania wycinków. Pacjentki ze stwierdzonym w USG przerostem endometrium kierowane są na biopsję, czyli wyłyżeczkowanie jamy macicy lub histeroskopię - mówi ginekolog. map/(kg)   Miesiączka z opóźnieniem    Wakacje bez okresu    Choroby współczesnych kobiet  POLECAMY:   Nie lekceważ nadżerki"
http://kobieta.wp.pl/pms-prawda-i-mity-objawy-leczenie-6114078422153345a,"PMS – prawda i mity, objawy, leczenie Zespół napięcia przedmiesiączkowego, znany jako PMS, obrósł w legendy i stał się synonimem złego humoru u kobiet. Co warto wiedzieć o PMS-ie, a co lepiej puścić mimo uszu? PMS = szalejące hormony? Prawda. Wahania nastrojów, smutek, złość, obrzmiałość i bóle, typowe dla PMS związane są ze zmianami hormonalnymi w drugiej połowie cyklu menstruacyjnego. Spada wtedy poziom estrogenu, a rośnie poziom progesteronu. Procesowi towarzyszy spadek ilości serotoniny i endorfin, które odpowiedzialne są za samopoczucie, a także oporność na ból i stres. PMS dotyka wszystkie kobiety bez wyjątku. Mit. Według badań, PMS dotyczy co prawda około 90% kobiet w okresie reprodukcyjnym, ale zdecydowanie nie wszystkich. Wiele z nich cierpi tylko na niektóre objawy PMS, a jedynie około 10% skarży się na wszystkie dolegliwości szeroko pojętego PMS-u. W ten sposób obalany jest mit, że PMS jest atrybutem każdej kobiety, ale też popularne usprawiedliwienie złego humoru. Lekiem na PMS mogą być pigułki antykoncepcyjne? Prawda. Tabletki antykoncepcyjne kontrolują wydzielanie danych hormonów, a co za tym idzie łagodzą gwałtowne wahania hormonalne. Dzięki temu mogą niwelować symptmy PMS. Warto jednak skonsultować ich stosowanie z lekarzem-ginekologiem, ponieważ nie każdy produkt może się do tego nadawać – niektóre mogą wywołać efekty zupełnie przeciwne do pożądanych.  PMS może trwać aż do zakończenia miesiączki? Prawda. PMS pojawia się najczęściej na tydzień przed wystąpieniem krwawienia. Dla niektórych w tym momencie się kończy, ale część kobiet zmaga się z objawami PMS jeszcze podczas miesiączkowania. Mają na to wpływ comiesięczne zmiany hormonalne. PMS objawia się poprzez dolegliwości zarówno psychiczne, jak i fizyczne? Prawda. PMS daje o sobie znać nie tylko poprzez wahania nastrojów, ale też dolegliwości fizyczne. Wśród objawów psychicznych PMS są: Fizyczne objawy PMS mogą być następujące: PMS nie jest objawem innych dolegliwości? Mit. Gdy dolegliwości związane z zespołem napięcia przedmiesiączkowego są bardzo silne i trwają nienaturalnie długo, mogą być syndromem poważnych schorzeń. Warto poddać się badaniom ogólnym i specjalistycznym u ginekologa, neurologa lub endokrynologa. Zbyt intensywny PMS może się bowiem okazać objawem niedoczynności tarczycy, anemii albo endometriozy. Na PMS dobre są ćwiczenia? Prawda. Wielu lekarzy zaleca aktywność fizyczną na dolegliwości związane z PMS. Warto zatem wybrać ćwiczenia wzmacniające, relaksujące i rozluźniające. Poprawią zły humor, pomogą pozbyć się złości i dadzą zastrzyk energii w stanach przygnębienia. Poza tym, ćwiczenia mięśni lędźwiowych i mięśni brzucha uleczą, tak charakterystyczne dla PMS, bóle tych okolic. Zauważając objawy zespołu napięcia przedmiesiączkowego, warto wybrać się również na dwór, by zaczerpnąć świeżego powietrza. PMS łagodzi tylko kuracja hormonalna? Mit. Delikatne objawy PMS można załagodzić zwykłymi lekami przeciwzapalnymi, które uśmierzą ból głowy, mięśni i stawów. Zastosowanie znajdą ogólnodostępne tabletki z ibuprofenem.  PMS może wystąpić wcześniej niż na tydzień przed krwawieniem? Prawda. PMS może wystąpić w połowie cyklu, ale nie musi. U większości miesiączkujących kobiet pojawia się na 7 do 4 dni przed krwawieniem. Tylko część PMS dotyka na 14-15 dni przed menstruacją."
http://kobieta.wp.pl/trudnosci-w-oddawaniu-moczu-dysuria-5981632588891265a,"Trudności w oddawaniu moczu (dysuria) Objaw ten polega na oddawaniu moczu małymi porcjami, w sposób przerywany. Często towarzyszy mu uczucie parcia na mocz (subiektywne odczucie chęci oddania moczu) lub uczucie dyskomfortu, świądu a nawet palenia w trakcie oddawania moczu. Objaw ten polega na oddawaniu moczu małymi porcjami, w sposób przerywany. Często towarzyszy mu uczucie parcia na mocz (subiektywne odczucie chęci oddania moczu) lub uczucie dyskomfortu, świądu a nawet palenia w trakcie oddawania moczu. Może się pojawić zarówno przy schorzeniach obejmujących cewkę moczową jak i inne elementy składowe dróg moczowych lub tkanek sąsiednich. Stosunkowo często przyczyną dysurii są stany zapalne cewki, pęcherza moczowego, moczowodów, miedniczek nerkowych i samych nerek. Kamica dróg moczowych może być przyczną dysurii bezpośrednio jak i pośrednio - sprzyjając zakażeniom. Objawem współwystępującym w przypadku kamicy dróg moczowych jest hematuria. Innymi stanami mogącymi mieć znaczenie w powstawaniu stanów zapalnych (jak i samodzielnie mogącymi mieć udział w patogenzie objawu) są m.in.: ciąża, nowotwór dróg moczowych, ciało obce, cukrzyca, zażywanie niektórych leków. Zakażeniom towarzyszą często inne objawy, takie jak podwyższona temperatura lub gorączka, dreszcze, wyciek śluzowy lub ropny, leukocyturia (obecność białych krwinek w moczu), bakteriuria (obecność w moczu bakterii w stosunkowo dużej ilości) i zwiększenie liczby leukocytów we krwi. Z chorób nerek najczęstszą przyczyną objawu dysurii są odmiedniczkowe zapalenie nerek i zapalenie śródmiąższowe (o zróżnicowanej etiologii - alergicznej, toksycznej, polekowej). U mężczyzn przyczyną trudności w oddawaniu moczu mogą być także choroby gruczołu krokowego (znanego też powszechnie pod łacińską nazwą prostaty). Zarówno łagodny przerost, zapalenie jak i rak gruczołu krokowego mogą być przyczyną tego objawu. U kobiet dysuria towarzyszy z kolei schorzeniom narządów płciowych - macicy, pochwy i przydatków. Dlatego często przy występowaniu objawu lekarz kieruje pacjentkę na konultacje ginekologiczne. Przyczyną trudności w oddawaniu moczu mogą być wreszcie schorzenia układu nerwowoego lub zaburzenia psychiczne. Te ostatnie jednak można rozpoznać dopiero wtedy, gdy zostaną wykluczone zmiany organiczne."
http://kobieta.wp.pl/jak-walczyc-z-zakazeniem-drog-moczowych-5982371140801665a,"Jak walczyć z zakażeniem dróg moczowych? Z zakażeniem dróg moczowych walczy bardzo wiele z nas. To przypadłość dokuczliwa, skutecznie zatruwająca dni i noce, choć stosunkowo prosta w leczeniu z punktu widzenia medycyny. Ale czy można wyleczyć się skutecznie? Piecze, boli, kłuje. Znowu. Z zakażeniem dróg moczowych walczy bardzo wiele z nas. To przypadłość dokuczliwa, skutecznie zatruwająca dni i noce. Na dodatek wyjątkowo trudna do pozbycia się raz na zawsze. Choć stosunkowo prosta w leczeniu z punktu widzenia medycyny. Ale czy można wyleczyć się skutecznie? Co robić, gdy zakażenie po raz kolejny powróci? Jesteśmy tak zbudowane, że w zasadzie o szczęściu mogą mówić te z nas, które tej przypadłości nie znają. Anatomicznie wygląda to w ten sposób, że ujście cewki moczowej znajduje się bardzo blisko odbytu, w którym bytują bakterie odpowiedzialne za zakażenie. Nasza cewka moczowa w porównaniu z męską (15 cm) jest dużo krótsza i mierzy tylko ok. 2,5 cm. Bakterie mogą się więc przedostać do pęcherza w tempie naprawdę ekspresowym. Najczęściej przez pałeczkę okrężnicy
Do zakażenia dróg moczowych dochodzi, gdy duża liczba bakterii namnoży się w cewce moczowej, pęcherzu moczowym, moczowodach lub nerkach. Najczęstszą przyczyną zakażenia jest pałeczka okrężnicy (Escherichia coli), normalnie bytująca w przewodzie pokarmowym. Zakażenie cewki moczowej zwykle współistnieje z zakażeniem (zapaleniem) pęcherza moczowego. Pod szczególnym nadzorem
Kiedyś panowało przekonanie, że zakażenie to dotyka przede wszystkim kobiety, które nie dbają o higienę. Teraz wiadomo jednak, że sprzyjają mu też m.in. stosunki płciowe, długie przerwy w oddawaniu moczu, porody i operacje ginekologiczne, zmiany hormonalne po menopauzie, wypadanie pęcherza moczowego. Wszystko to może prowadzić do rozwoju bakterii w okolicy cewki moczowej i do zapalenia pęcherza moczowego. Pod szczególnym nadzorem powinny znaleźć się kobiety w ciąży, bo płód uciskając na pęcherz często uniemożliwia jego całkowite opróżnianie. Również antykoncepcja nie jest w tym przypadku bez winy. Niektóre pianki, żele plemnikobójcze, krążki i prezerwatywy drażniąc cewkę mogą sprzyjać zakażeniu. Do tego dochodzą jeszcze możliwe wady w budowie układu moczowego, cukrzyca, przyczyną mogą być nawet zakażenia dróg moczowych przebyte w dzieciństwie.  Nawrót choroby
U niektórych kobiet występują nawracające zakażenia dróg moczowych różnymi bakteriami, u innych jest to ciągle ta sama bakteria, która nie została w czasie leczenia wyeliminowana zupełnie. Nawrotom mogą też np. wady lub uszkodzenia w budowie układu moczowego, infekcja w górnym odcinku układu moczowego - nieme zakażenie nerek (bezobjawowe odmiedniczkowe zapalenie nerek). Tę ostatnią przypadłość trudno odróżnić od zakażenia w dolnym odcinku układu moczowego (zapalenia pęcherza i cewki moczowej). Jeśli cierpisz na nawracające zakażenia dróg moczowych (powyżej trzech infekcji rocznie) powinnaś dokładniej zbadać układ moczowy, aby wyjaśnić, czy nie masz jakiejś wady sprzyjającej zakażeniom typu przetoki, uchyłki, zwężenia. Urolog może zaordynować urografię, cystoskopię, USG, które pomagają zdiagnozować dolegliwość. Objawy i badania
Najbardziej charakterystyczne objawy zakażenia to ból i pieczenie podczas oddawania moczu. Do tego niektóre z nas czują potrzebę częstego biegania do łazienki, ale moczu oddajemy bardzo niewiele, może się w nim pojawić krew lub ropa. Najlepiej zrobić wtedy od razu badanie ogólne moczu, które pozwoli stwierdzić, czy znajduje się w nim duża liczba białych krwinek świadczących o stanie zapalnym. Jeśli tak, trzeba zrobić posiew, dzięki któremu ustala się jakie bakterie za niego odpowiadają. Nie zawsze jednak posiew z wynikiem ujemnym wyklucza zakażenie bakteryjne, prawdopodobnie dlatego, że w danym przypadku bakterii może być zbyt mało.
Gdy do znanych ci objawów dołączą bóle pleców, wymioty, gorączka, dreszcze, wskazuje to na infekcję nerek, która wymaga natychmiastowego leczenia. Kiedy antybiotyki?
Tylko w łagodniejszych stanach zapalnych objawy znikają same, jeśli utrzymują się przez dwa dni lepiej wybrać się do specjalisty – lekarza internisty lub urologa. Tym bardziej, że u większości kobiet z nawracającymi zakażeniami dróg moczowych nie udaje się ustalić ich przyczyny. Pozostaje się więc leczyć. Na początek zwykle zaleca się sulfonamidy. Przy silnym zakażeniu lekarz może od razu przepisać antybiotyki, nawet nie czekając na wynik posiewu. Czasem są to jednorazowe dawki, czasem trzydniowe, a czasem leczenie trwa pięć dni. Bardzo wielu kobietom pomaga także zakwaszanie moczu przez picie kwaśnych soków, na przykład z żurawin lub przyjmowanie 500 mg witaminy C dziennie. Są też zwolenniczki gorących kąpieli i środków ziołowych sprzedawanych w aptece bez recepty. Działania profilaktyczne
Czy możesz coś zrobić by zapobiegać zapaleniu pęcherza? Możesz na pewno spróbować. Opróżniaj pęcherz przed stosunkiem seksualnym i po nim, w czasie miesiączki często wymieniaj podpaski, wycieraj odbyt po wypróżnieniu zawsze od przodu ku tyłowi, pij dziennie 300 gramów soku z żurawin, które zakwaszają mocz i dużo wody, aby go rozcieńczyć. Unikaj wanien z hydromasażem, basenów z chlorowaną wodą. Gdy pojawienie się dolegliwości ze strony pęcherza wyraźnie łączysz z odbytym stosunkiem seksualnym, łyknij po nim profilaktycznie tabletkę furaginy."
http://kobieta.wp.pl/jak-sobie-radzic-z-nietrzymaniem-moczu-5982696601444993a,"Jak sobie radzić z nietrzymaniem moczu? Według szacunkowych danych, problem z nietrzymaniem moczu dotyczy co trzeciej kobiety, jednak problemy na pewnym etapie życia mogą spotkać nawet 8 na 10 pań. Wiele nie konsultuje z lekarzem tej wstydliwej dolegliwości. Według szacunkowych danych, problem z nietrzymaniem moczu dotyczy co trzeciej kobiety, jednak problemy na pewnym etapie życia mogą spotkać nawet 8 na 10 pań. Wiele nie konsultuje z lekarzem tej wstydliwej dolegliwości. Choć specjaliści podkreślają, że podstawą jest medyczna diagnoza i sięgnięcie po fachową pomoc, panie, które mają trudności z kontrolowaniem oddawania moczu, mogą poprawić jakość swojego życia, wypróbowując kilka sposobów. Jest wiele przyczyn nietrzymania moczu. Należą do nich m.in. stres, urodzenie dziecka, stwardnienie rozsiane, udar mózgu, choroba Parkinsona, przyjmowanie niektórych lekarstw, syndrom jelita drażliwego czy przebyta operacja. Lista jest znacznie dłuższa. Aby ustalić źródło problemu i zwiększyć efektywność leczenia, warto przede wszystkim wybrać się do specjalisty. W zależności od przyczyny nietrzymania moczu, konieczne może być przyjmowanie lekarstw albo interwencja chirurgiczna. Jednak oprócz medycznych rozwiązań istnieją także inne, praktyczne sposoby radzenia sobie z tym problemem. Jeżeli twoja dolegliwość polega na tym, że odczuwasz nagłą potrzebę pójścia do toalety, upewnij się, że w miejscach, w których przebywasz, jest zawsze łatwo dostępna. Noś też luźne ubrania, które w razie potrzeby szybko zdejmiesz. Warto też przeprowadzić „trening” pęcherza. Najpierw przez 2-3 dni zapisuj, jak często oddajesz mocz. Przejrzyj notatki i w kolejnych dniach staraj się wydłużyć nieco przerwy pomiędzy wizytami w ubikacji. Jeśli na przykład średnio korzystasz z łazienki co dwie godziny, następnym razem postaraj się wytrzymać o pół godziny dłużej. Policz, ile razy dziennie oddajesz mocz i zmierzaj do tego, by zredukować tę liczbę o jeden. Kiedy odczujesz nagłą potrzebę pójścia do toalety, spróbuj odczekać minutę. Potem stopniowo wydłużaj ten czas – do pięciu minut, dziesięciu, kwadransa, itd. Bardzo pomocne jest także ćwiczenie mięśni Kegla. Choć na rezultaty trzeba zwykle poczekać dość długo (kilka tygodni, a nawet miesięcy), pomagają złagodzić dolegliwość i z czasem prawdopodobnie nie będziesz musiała korzystać z ubikacji częściej niż co 3-5 godzin. Część kobiet wychodzi z przekonania, że aby uniknąć problemu z nietrzymaniem moczu, nie powinny pić wody. To jednak całkowicie błędna teoria. Ograniczanie płynów zagęszcza mocz, co może skutkować zapaleniem pęcherza. Warto natomiast zwracać uwagę na rodzaje spożywanych napojów. Unikaj alkoholu i kawy – mogą podrażniać pęcherz i nasilać problem nietrzymania moczu. Komfort życia w przypadku tej dolegliwości mogą poprawić także dostępne w internecie mapy, uwzględniające publiczne toalety. Dzięki nim, wybierając się w mniej znaną okolicę, w razie potrzeby szybko i bez trudu je odnajdziesz. Warto też mieć zawsze przy sobie drobne. Jeśli będziesz chciała skorzystać z ubikacji w pubie czy kafejce, kup małą butelkę wody – wtedy na pewno nie spotkasz się z odmową. Jeżeli używasz wkładek higienicznych, zmieniaj je kilka razy dziennie, by uniknąć przykrego zapachu. Pomocny okaże się także olejek rycynowy albo krem zawierający cynk – zapewnią skórze należytą ochronę. Natomiast w przypadku, gdy obawiasz się o zapach pozostawiany w toalecie, noś przy sobie podróżną wersję dezodorantu. Eksperci namawiają także, by z nietrzymania moczu nie robić tematu tabu. Kiedy wybierasz się w dłuższą podróż, uprzedź towarzyszy wycieczki, że będziesz potrzebowała częstych przystanków. Jeśli inni będą rozumieli twój problem, pozytywnie wpłynie to przede wszystkim na twoje samopoczucie. Tekst: Izabela O’Sullivan (ios/sr), kobieta.wp.pl POLECAMY:   Dlaczego puchniesz?    Cykl menstruacyjny dzień po dniu    Wysokie kobiety bardziej narażone na raka   Vademecum uzdrawiania z raka"
http://kobieta.wp.pl/miesnie-kegla-czym-sa-jak-je-cwiczyc-i-dlaczego-warto-6114046905948289a,"Mięśnie Kegla – czym są, jak je ćwiczyć i dlaczego warto O mięśniach Kegla mówi się nadal dość nieśmiało. To źle, bo są one tak samo ważne jak mięśnie brzucha, a ich ćwiczenie jest bardzo proste. Mięśnie Kegla to raczej potoczna, skrótowa nazwa mięśni łonowo-guzicznegych, nazywanych także mięśniami dna macicy. Mięśnie te rozłożone są niczym napięty hamak między kością łonową a guziczną, a ich zadaniem jest podtrzymanie narządów znajdujących się w samym dole jamy brzusznej. Dlatego mięśnie Kegla odpowiedzialne są za trzymanie w odpowiednim miejscu cewki moczowej, pochwy i odbytnicy. Rozluźnienie i zwiotczenie mięśni Kegla może mieć poważne konsekwencje zdrowotne. Mięśnie Kegla nazywane są tak ze względu na zestaw ćwiczeń opracowany przez amerykańskiego ginekologa, dr. Arnolda Kegla, w latach 40.  poprzedniego wieku. Ćwiczenia te obejmowały właśnie mięśnie Kegla, miały je wzmacniać i uczyć kontrolować ich pracę. Osłabienie mięśni Kegla ma wiele przyczyn. Przede wszystkim, są to mięśnie przeciążone – odkąd człowiek stanął na dwóch nogach, przejęły część ciężaru narządów jamy brzusznej, tym samym zwalniając z tego obowiązku silne mięśnie brzucha.Jędrności mięśni Kegla nie służą ciąże i porody, a także siedzący tryb pracy. Opieranie ciężaru ciała na kości ogonowej podczas siedzenia, skutkuje skróceniem mięśni dna macicy. Zanim zabierzemy się za ćwiczenia Kegla, warto mięśnie dna macicy zlokalizować. Można to zrobić na dwa sposoby. Pierwszy z nich to napięcie mięśni tak, aby przerwać strumień moczu podczas jego oddawania. Razem z zaciśnięciem cewki moczowej poczujemy skurcz także wokół odbytu i pochwy. To uczucie warto zapamiętać, żeby później wiedzieć, które mięśnie ćwiczyć.  Co ważne, ćwiczenie mięśni Kegla podczas oddawania moczu jest niewskazane, ponieważ pęcherz może nie zostać do końca opróżniony, co skutkuje zapaleniem dróg moczowych. Druga metoda zlokalizowania mięśni Kegla polega na włożeniu dwóch palców do pochwy, w pozycji leżącej, a następnie napięciu mięśnia. Ćwiczenia Kegla można wykonywać właściwie zawsze i wszędzie: podczas oglądania telewizji, pracy przy biurku czy siedząc w samochodzie w korku.  Ćwiczenia mięśni Kegla można wykonywać na leżąco lub stojąc w lekkim rozkroku. Warto przyłożyć dłoń do podbrzusza, aby kontrolować, czy nie napinamy mięśni brzucha. Według zaleceń doktora Kegla napinamy mięśnie dna macicy i przytrzymujemy przez 5 sekund, rozluźniamy i chwilę odpoczywamy. Ćwiczenie powtarzamy 5 razy. Najlepiej wykonywać takie serie 3 razy dziennie. Po jakimś czasie możemy wydłużyć czas napinania mięśni Kegla do 10 lub 15 sekund lub zmodyfikować ćwiczenie – napinać mięśnie najszybciej jak tylko możemy. Najważniejsze, żeby ćwiczyć regularnie. Efektów możemy spodziewać się dopiero po kilku miesiącach. Mięśnie Kegla ćwiczone od wczesnych lat będą bardziej podatne na regenerację po ciąży i porodzie. Mięśnie Kegla warto ćwiczyć z wielu powodów:"
http://kobieta.wp.pl/sprawdz-czy-masz-problem-z-niedokwaszeniem-zoladka-6114442987088001a,"Sprawdź, czy masz problem z niedokwaszeniem żołądka Miewasz zgagę, a może leczysz się na uporczywy kaszel? Czy wiesz, że za twoje dolegliwości może odpowiadać niedokwaszenie żołądka? To ważna część ciała, która ma ogromny wpływ na stan twojej skóry, odporność czy występujące alergie. Dziś, obalamy mity na temat żołądka. Zobacz, jak powinnaś o niego zadbać. Dzięki kwaśnemu środowisku, jakie panuje w żołądku, możesz prawidłowo trawić białka. Rozbijać je na mniejsze cząsteczki (aminokwasy), by móc je później wykorzystać w organizmie. Nie tylko do budowy mięśni, ale także hormonów, enzymów czy ciał odpornościowych. Białka stanowią 20% masy ciała, dlatego musisz zadbać, nie tylko o ich dowóz, ale zapewnić im sprzyjające warunki do wchłonięcia. Pamiętaj, że większość produktów spożywczych zawiera pewne ilości białka. To nie tylko domena mięsa czy nabiału, ale np. warzyw, dzięki którym również jesteś w stanie uzupełnić jego niedobory. By jednak do tego doszło, twój żołądek musi być wypełniony sokiem, który oprócz niezbędnych enzymów proteolitycznych (np. pepsyny), musi zawierać odpowiednią ilość kwasu solnego (HCl). To dzięki niemu właśnie, nieaktywne enzymy mogą zacząć działać na pokarm, pojawiający się w żołądku. Jego żrące środowisko (pH= 1-2), odgrywa tutaj zasadniczą rolę. Dlatego, koniecznie musisz o nie zadbać. Neutralizowanie kwasów żołądkowych to twoja pierwsza myśl, gdy pojawia się nieprzyjemne uczucie pieczenia? Ale czy wiesz, że spożywając leki zmniejszające kwasowość żołądka, uspokajasz „palenie w przełyku”, ale pobudzasz żołądek do dalszego wylewania jego treści, w inne rejony przewodu pokarmowego? Prawidłowe zakwaszenie żołądka powoduje, że zwieracze, które izolują przełyk od żołądka, będą zaciśnięte i uniemożliwią wydostanie się kwaśnej zawartości poza jego obręb. Jeśli łykniesz tabletkę na nadkwasotę, w rezultacie pobudzisz je do otwierania się i wypłynięcia soków np. do przełyku. Dlatego, jeśli pojawiają się u ciebie nieprzyjemne objawy, zadbaj o niskie pH żołądka i zrezygnuj z leków zobojętniających jego treść, a już po kilku dniach możesz odczuć lepszą jego pracę. Kiedy w twoim posiłku znajdują się wyłącznie węglowodany czy tłuszcze, niedokwaszony żołądek nie ma, aż takiego znaczenia. Ich trawienie zachodzi bowiem w innych odcinkach przewodu pokarmowego. Inaczej dzieje się z białkiem, którego pierwszy etap rozkładania, zachodzi w kwaśnym środowisku żołądka. Kiedy zabraknie kwasu solnego i enzymy nie zadziałają na pojawiające się np. mięso, wówczas w postaci nierozbitej na aminokwasy, przechodzi do dwunastnicy. Niestety panuje w niej zasadowe środowisko, które nie pozwala już strawić zjawiającego się białka. Dlatego, gdy trafia ono do jelit, zaczyna w nich zalegać i w końcu „gnić”. Proces ten powoduje tworzenie się toksyn, które powoli zaczynają rozszczelniać twoje jelita. Tworzą przepuszczalną dla większych cząstek sieć, przez którą zaczynają przechodzić nie tylko duże cząsteczki białka, ale także toksyny z żywności, pozostałości substancji chemicznych, używanych podczas nawożenia czy alergeny, znajdujące się w pokarmach. Wszystkie zaczynają krążyć w organizmie i wywoływać stany zapalne w różnych jego częściach.  Z wiekiem, ilość kwasu solnego zmniejsza się w naturalny sposób. Dlatego, często osoby starsze są bardziej narażone na niedobory pokarmowe. Pamiętaj, że także duże objętościowo posiłki oraz intensywny wysiłek fizyczny, mogą stać za zwiększeniem się pH żołądka. Do tego wszystkie jego stany zapalne, będą oddziaływały negatywnie. Zwróć również uwagę na trawienie pokarmów, podczas stosowania leków, np. inhibitorów pompy protonowej czy tych przeciwzakrzepowych. Nie zapomnij, że duże spożycie żywności przetworzonej, słodyczy, alkoholu, a także niedobór cynku i ciągły stres, będą zwiększały problemy z zakwaszeniem żołądka. Miej się zatem na baczności i obserwuj swoje ciało. Sprawdź, co dokładnie powinno zwrócić twoją szczególną uwagę. Problemy z pH żołądka mogą w pierwszej kolejności, objawiać się w postaci wzdęć, gazów i bólów brzucha. Mogą pojawić się u ciebie także biegunki lub zaparcia. Pamiętaj, niestrawione zalegające resztki białka, mogą być przyczyną poważniejszych problemów z jelitami, tworząc z nich przepuszczalne dla toksyn sito. Do tego zwiększone pH żołądka, przepuszcza do dalszych odcinków przewodu pokarmowego np. bakterie, które mogą zaburzać twoją naturalną florę jelitową. Wówczas, oprócz typowych dolegliwości ze strony układu pokarmowego, symptomy mogą nadejść z innych narządów, wpływając m.in. na twoją koncentrację, nastrój i podatność na choroby.  To nie tylko objaw niedoborów pokarmowych, spowodowanych przez złe wchłanianie, ale także konsekwencja krążących we krwi toksyn, które trafiają do skóry przez rozszczelnione jelita. Niedostateczna ilość kwasu solnego może wywoływać także objawy chorób autoimmunologicznych, dotykających skórę, m.in. łuszczycy czy atopowego zapalenie skóry. Jeśli już jej masz, niedobór kwasów, może nasilić twoje dolegliwości. Twoją uwagę powinien jednak zwrócić także „zwykły” trądzik, który jest również wiązany z niekorzystnym środowiskiem panującym w żołądku. Jedną z przyczyn niedokwaszonego żołądka jest zespół złego wchłaniania, który może powodować poważne niedobory. Dotyczy to, nie tylko białka, ale także witamin czy minerałów. Wykazano, że u kobiet niski poziom żelaza, koreluje z niedokwaszeniem żołądka.To właśnie jego zwiększone pH, może być przyczyną zakażenia bakterią Helicobacter pylori, która ogranicza wchłanianie tego pierwiastka. Dowiedziono, że złe pH żołądka może upośledzać ponadto wchłanianie cynku, wapnia, witaminy B12 i magnezu. Właściwie zakwaszony żołądek, to idealne środowisko do zwalczania patogenów, m.in. pasożytów, grzybów, a także bakterii, np. Helicobacter pylori, Escherichi coli czy z rodzaju Salmonella. Dzięki kwasom, twój żołądek doskonale sterylizuje pokarm i pozbywa się chorobotwórczych drobnoustrojów. Wystarczy jednak, że jego pH wzrośnie do 4, aby w twoim przewodzie pokarmowym zaczęły pojawiać się niekorzystne mikroorganizmy. Przy pH 5, ich rozwój jest już niemalże nieograniczony. Dotyczy to jednak nie tylko patogenów, ale bakterii, które naturalnie mogą występować w twoim układzie trawiennym. Ich przerost może być wówczas niekorzystny i wywoływać szereg dolegliwości, np. zespół jelita drażliwego czy zapalenie żołądka. Dodatkowo, rozszczelnione jelita, spowodowane zalegającymi resztkami pokarmowymi, mogą osłabiać organizm i zwiększać ryzyko przedostania się do krwiobiegu toksycznych substancji. Niedobór białka natomiast zadziała już bezpośrednio na układ immunologiczny, wpływając na zmniejszoną produkcję ciał odpornościowych. Przedostawanie się niestrawionych resztek pokarmowych do krwi, a także substancji toksycznych z pożywienia, może wywoływać reakcje alergiczne w organizmie. To, co do tej pory ci nie szkodziło, może zacząć oddziaływać na ciebie negatywnie. Dlatego, jeśli masz wysypkę, świąd skóry, ale także choroby autoimmunologiczne, takie jak niedoczynność tarczycy czy endometriozę, poważnie zastanów się nad dokwaszeniem żołądka. Pamiętaj, że jego wysokie pH, może dawać objawy alergiczne również ze strony układu oddechowego, wywołując wówczas np. kaszel.  Sport może zmniejszać wydzielanie kwasu solnego. Dlatego, jeśli  intensywnie trenujesz, może dojść u ciebie do zaburzeń wchłaniania i problemów gastrycznych. Przez kłopoty z zalegającym białkiem i zmniejszoną jego absorpcją, możesz odczuwać także obniżoną wydolność podczas uprawiania sportu. Pamiętaj, że niedobór  białka, to również brak możliwości rozbudowania masy mięśniowej. Doprowadzić to może, nie tylko do gorszych wyników, ale twojego zniechęcenia wykonywaną aktywnością. Koniecznie, zadbaj zatem o swój żołądek, gdy ćwiczysz, nawet 2-3 razy w tygodniu.   Gdy organizm nie wchłania w odpowiednich ilościach substancji odżywczych, może dojść do zmniejszonego wytwarzania neuroprzekaźników w mózgu, które odpowiedzialne są za twoje dobre samopoczucie. A, to one pozwalają zachować ci spokój i równowagę psychiczną. Pamiętaj, że niekorzystne pH żołądka łączy się ze zmniejszoną odpornością na stres, większymi wahaniami nastroju czy nawet depresją. Do tego wiąże się je z dominacją estrogenów i uciążliwymi objawami zespołu napięcia przedmiesiączkowego (PMS). Jeśli nie masz pewności, czy to właśnie ciebie dotyczy problem z pH żołądka, możesz spróbować go delikatnie ""dokwasić” i uważnie obserwować swój organizm. Jeśli uczucie pieczenia w żołądku, po włączeniu naturalnych „dokwaszaczy”, nie minie w ciągu tygodnia, możesz spodziewać się, że twój żołądek działa prawidłowo. Jeśli jednak czujesz się ospała po zjedzeniu mięsa na obiad i najchętniej ucięłabyś sobie wówczas drzemkę, wprowadź zioła lub naturalne suplementy, które powinny pomóc ci obniżyć pH żołądka. Spróbować możesz m.in. betainy HCl, która pomoże ci strawić białko i odzyskać wigor. Włączyć możesz także ocet jabłkowy na 15-20 minut przed posiłkiem, a także wyciąg z papai, ananasa lub około 1g witaminy C. Do tego dobrze sprawdzają się śliwki umeboshi i przyprawy zwiększające wydzielanie kwasu żołądkowego – cząber, bazylia, kolendra, czarnuszka, kozieradka, anyż czy kminek. Na 30 minut przed posiłkiem, możesz wykorzystać również pobudzające „kwasy” zioła, m.in. miętę. Ogranicz ją jednak, gdy dopadnie cię zgaga, bowiem wówczas zwiększy dolegliwości związane z pieczeniem przełyku. Zdrowa dieta sprzyja uspokojeniu żołądka, a tym samym pomaga mu prawidłowo strawić pokarm. Dla lepszej jego pracy unikaj słodyczy, nadmiaru mąk, kasz, alkoholu i dań typu fast food. Nie podjadaj co chwila i nie dawaj mu nieustannie powodów do wytężonej pracy. Nie żuj ciągle gumy, nie sięgaj wciąż po orzeszki i nie popijaj herbaty przez cały dzień - może unieczynniać enzymy proteolityczne, które trawią białko. Mięso czy jajka koniecznie łącz z tłuszczem, ponieważ jest niezbędny do wbudowania białka i zwiększa przy okazji uczucie sytości. Pamiętaj także, aby unikać popijania potraw, które spożywasz. Po wodę możesz sięgnąć minimum 1,5h po skończonym posiłku. Jedz jak najwięcej produktów kiszonych i fermentowanych, które mają pH zbliżone, do tego, które panuje w żołądku. I pamiętaj, że twój styl życia ma ogromne znaczenie dla zachowania prawidłowej pracy żołądka. Relaksuj się zatem jak najwięcej i unikaj ciągłego stresu."
http://kobieta.wp.pl/sprawdz-czy-masz-glodny-organizm-6114440966608513a,"Sprawdź, czy masz ""głodny” organizm Choć niedożywienie kojarzy się głównie z osobami ciężko chorymi, może na nie cierpieć prawie każdy z nas. Masz słabą odporność, a może problemy ze skórą? Sprawdź, czy twój organizm nie jest przypadkiem ""głodny”.  ""Głodny”, czyli jaki? Głód regulowany jest nie tylko przez hormony, leki czy twój nastrój. To często objaw niedożywienia organizmu, któremu brakuje niezbędnych składników. Pamiętaj, że nie zawsze musisz odczuwać ssanie w żołądku czy być ""wychudzoną”, żeby podejrzewać niedostateczną ilość witamin czy składników mineralnych w swoim ciele. Dużo częściej zauważysz je, gdy nie możesz schudnąć lub masz np. zaburzenia hormonalne. Wszystko zależy. Nie zapomnij, że niektóre składniki ulegają zniszczeniu pod wpływem światła czy tlenu, a także różna jest ich zawartość w produktach, które spożywasz. Wszystko zależy od ilości użytych nawozów sztucznych, metod zbioru, przechowywania, jak również występowania w nich substancji antyodżywczych, takich jak kwas fitynowy, szczawiowy, taniny oraz substancji inaktywujących witaminy, m.in. askorbinazy. W dodatku, twoje zapotrzebowanie na nie, jest inne każdego dnia. Mają na nie wpływ, nie tylko aktywność fizyczna, ale także stres czy toczące się w organizmie stany zapalne. Dlatego pamiętaj, że codziennie możesz być narażona na ich niedobory, a twój organizm może poczuć się naprawdę „głodny”. Czy wiesz, kiedy twoje komórki wołają o ""prawdziwy pokarm”? Jak najczęściej manifestują się deficyty odżywcze i kiedy powinnaś bardziej zadbać o właściwe jedzenie? Zobacz, co powinno cię zaniepokoić. Ciągle tyjesz. Czasem wydaje ci się, że nawet listek sałaty powoduje, że przybierasz na masie ciała? Jeśli jesteś niedożywiona, możesz mieć problem z gromadzeniem tkanki tłuszczowej. Gdy organizm nie reaguje np. na wydzieloną po posiłku insulinę, nie jest w stanie wchłonąć składników odżywczych, a tym samym stale mu ich brakuje. To co nie znajdzie się w środku komórek, zostaje odłożone w postaci tłuszczu, zgromadzonego zazwyczaj w specyficzny sposób. Niedożywienie widać wówczas, gdy masz chude nogi, a ""większą” górną część ciała. Poznać je możesz także, gdy tkanka tłuszczowa „atakuje” nogi, pozostawiając ci szczupłą talię. Pamiętaj, że to także ważny czynnik braku efektów odchudzania się, które nieumiejętnie przeprowadzone, może nasilać ""głód” organizmu i zwiększać twoją masę ciała. Zaburzenia w przemianie materii i problemy z utrzymaniem figury, mogą wiązać się również z niedoborami witamin z grupy B, witaminy A, cynku, chromu czy selenu. A może ukryta otyłość? Czasem „na pierwszy rzut oka”, wydaje ci się, że nie masz problemu z nadwagą? Mieścisz się w rozmiar 36, a jednak oponka na brzuchu „wylewa” ci się spod bluzki? To sygnał, że twój organizm może być niedożywiony i duża część spożytego pokarmu, odkłada się w postaci tkanki tłuszczowej. Jeśli na analizatorze składu ciała, zawartość tkanki tłuszczowej w twoim ciele jest powyżej 20-22%, a do tego jest jej dużo w stosunku do ilości posiadanych mięśni, możesz być pewna, że źle wchłaniasz składniki pokarmowe lub zużywasz je przez toczące się stany zapalne w organizmie. Niech nie zwiedzie cię wskaźnik masy ciała (BMI), ponieważ w ukrytej otyłości, może być w normie lub jedynie lekko podwyższony. Pamiętaj, że mniejsza masa mięśniowa, nie musi być także związana ze spożywaniem niedostatecznych porcji mięsa. Organizmowi wystarczy już niewielka jego ilość, abyś mogła budować rzeźbę na siłowni. Warunek jest tylko jeden – musi się wchłonąć i zostać wykorzystana przez mięśnie. Ciągle jesteś głodna. Nie tylko podczas odchudzania, możesz odczuwać niedosyt po posiłku. Także, gdy twój organizm jest ""głodny”, możesz czuć nieustanne pragnienie jedzenia. Nawet, jeśli każdy posiłek jest wysokokaloryczny, może brakować ci najbardziej potrzebnych składników. Wówczas odczuwasz ssanie w żołądku, pojawiające się nawet 30 minut po posiłku. Do tego możesz zauważyć drżenie rąk czy zimne poty. Pamiętaj, że im bardziej odżywczy jest twój pokarm, tym lepiej nakarmi ciało, które nie będzie domagało uzupełnienia deficytów. Twoim komórkom przestanie brakować najważniejszych substancji, a ty poczujesz się zdecydowanie lepiej. Dlatego, jeśli zauważysz niepokojące objawy, zadbaj m.in. o dowóz witamin z grupy B, chromu, magnezu czy glutaminy. To ich braki w organizmie, mogą manifestować się ciągłym uczuciem głodu czy ochotą na słodycze. Masz niską zawartość mięśni. Nawet, gdy jesz mięso i inne produkty bogate w białko, możesz mieć jego niedobory. Źle pogryzione i niewłaściwie strawione białko, może zalegać bowiem w twoich jelitach i uniemożliwiać organizmowi jego wykorzystanie. Wówczas, nawet gdy intensywnie ćwiczysz, nie zbudujesz upragnionej muskulatury. Zanik mięśni możesz odczuwać także jako zmniejszenie wydolności, problemy z aktywnością fizyczną, z którą do tej pory nie miałaś problemu. Czasem może ci się wydawać, że właściwie nie masz już siły wstać z łóżka. To sygnały, świadczące o potrzebie pokarmu, który odżywi twoje ciało i zapewni dowóz białka, ""niezniszczonego” przez długie gotowanie czy pieczenie. Pamiętaj, jeśli po posiłku zawierającym mięso, czujesz ospałość i potrzebujesz krótkiej drzemki, to sygnał, że źle wchłaniasz białko i jesteś narażona na skutki jego niedoborów. Włącz wówczas do diety, np. krótko smażone mięso i koniecznie zadbaj o odpowiednie zakwaszenie żołądka, np. pijąc 15-20 minut przed posiłkiem, 1-2 łyżki octu jabłkowego wymieszanego ze 100-150ml wody. Ciągle chorujesz. To sygnał, że w organizmie zaczęły się problemy z odpornością. Mogą wynikać z chorób towarzyszących, które osłabiają twój układ immunologiczny, ale także być objawem braku składników odżywczych. W ten sposób ujawniać mogą się niedobory cynku, witaminy C czy tych z grupy B. Być może nie dostarczałaś ich we właściwych ilościach lub organizm wchłaniał ich mniej ze względu na problemy jelitowe, stresujący tryb życia lub zużywał je podczas wzmożonego wysiłku fizycznego. To także często symptom beztłuszczowej diety, w której brakuje cholesterolu czy kwasów nasyconych. Pamiętaj, że to one właśnie działają wiruso-, bakterio- i grzybobójczo. Dlatego, jeśli co chwila się przeziębiasz lub często bierzesz antybiotyki, przyjrzyj się spożywanym tłuszczom. Nadmiar tych roślinnych, szczególnie, gdy na nich smażysz, dostarcza ci zbyt dużej ilości kwasów tłuszczowych, działających prozapalnie. Warto zamienić wówczas olej rzepakowy na ten z kokosa, a słonecznikowy np. na masło klarowane. W ten sposób, zdecydowanie wzmocnisz swoją odporność. Borykasz się z trądzikiem. Jeśli nigdy nie miałaś z nim problemu, pojawiający się nagle, może zwiastować zaburzenia hormonalne, nadmiar toksyn w pożywieniu, które spożywasz, ale jest też często objawem niedożywienia organizmu. Im bardziej przetworzone i pozbawione składników odżywczych jedzenie, tym większe prawdopodobieństwo, że wszystkie deficyty, objawią się na twojej skórze. Jesz dużo warzyw, ale głównie smażonych czy długo gotowanych? Narażasz się na duże straty witamin rozpuszczalnych w wodzie, które niezbędne są do zachowania jędrnej i promiennej cery. Spożywasz mięso, ale wyłącznie mocno wysmażone? Może brakować ci białka, które jest budulcem twojej skóry. Raczysz się wyłącznie olejami roślinnymi, a unikasz np. jajek czy ekologicznego tłuszczu zwierzęcego? Ograniczasz sobie dostawę cholesterolu, który jest nie tylko składnikiem budulcowym skóry, ale wspomaga usuwanie z niej toksyn. Pamiętaj, że ich nadmiar w organizmie, może manifestować się właśnie w postaci wyprysków na skórze. Braki cholesterolu powodują także problemy z wchłanianiem witamin, odpowiedzialnych za nieskazitelność twojej cery. Wypadają ci włosy. Możesz być na nie bardziej narażona, nie tylko sezonowo, ale także  wówczas, gdy twoja dieta jest uboga w wartościowe składniki. Choć możesz mieć wrażenie, że jesz dużo, a nawet zdrowo, twój organizm może być niedożywiony. Pamiętaj, że w obecnych warzywach i owocach jest około 40-80% mniej witamin i minerałów niż kilkadziesiąt lat temu. Jeśli do tego spożywasz je bez dodatku tłuszczu, możesz spodziewać się, że część z nich, w ogóle się nie wchłonie. A, to już krok od poważnych niedoborów. Jesz mocno przegotowane jajka lub mięso usmażone „na wiór”? Twoim włosom zabraknie zdrowych tłuszczów i białka, od których również zależy ich kondycja.  Masz zaparcia. To nie tylko objaw diety bogatej w słodycze czy fast foody. To często symptom problemów z jelitami, które spowodowane są niedoborami składników pokarmowych. Możesz je odczuwać, gdy przez długi czas ograniczasz w swoim menu, spożywanie np. węglowodanów. Są one pomocne przy produkcji maślanu, krótkołańcuchowego kwasu tłuszczowego, zwiększającego wchłanianie niektórych składników mineralnych, ale regulującego również florę bakteryjną i poprawiającego perystaltykę jelit. Wykluczając z diety całkowicie produkty pełnoziarniste, grube kasze, pieczywo razowe czy warzywa korzeniowe, możesz odczuć braki maślanu, manifestujące się zaparciami, wzdęciami, uczuciem „przelewania” w jelitach oraz ich stanami zapalnymi. Masz zaburzenia hormonalne. Cierpisz na endometriozę lub problemy z płodnością? Zanim zaczniesz inwazyjne leczenie, przyjrzyj się swojej diecie. Zwróć uwagę na niedobory pokarmowe, które mogły doprowadzić do zaburzeń w produkcji hormonów. Zastanów się nad ilością i jakością spożywanego tłuszczu, w tym cholesterolu, z którego powstają wszystkie hormony. Pamiętaj, że zaburzenia, mogą być wywołane także przez niedobory minerałów, spowodowane przez zbyt duże spożycie np. pełnoziarnistych produktów zbożowych czy nasion roślin strączkowych. Zawierają bowiem kwas fitynowy, który w nadmiarze zuboża dietę w żelazo, cynk czy wapń, łącząc się z nimi i uniemożliwiając ich wchłonięcie. Ponadto blokuje enzymy trawiące białko, które jest niezbędne, aby twoje hormony mogły się nieustannie odnawiać. Cierpisz na PCOS (zespół policystycznych jajników), uciążliwe PMS (zespół napięcia przedmiesiączkowego) czy inne zaburzenia gospodarki estrogenów, progesteronu czy prolaktyny? To często objawy ""głodnego” organizmu. Braku witamin z grupy B, które nie tylko uczestniczą w produkcji hormonów, ale uwrażliwiają na nie tkanki. Do tego niedostatecznej ilości witaminy E i C, flawonoidów, błonnika czy magnezu. Pamiętaj zatem, aby przy problemach z hormonami, koniecznie wzbogacić w te składniki swoją codzienną dietę. Uzupełniaj niedobory. Nie chodzi o to, żebyś codziennie łykała kilka suplementów diety i w ten sposób zmniejszała swoje niedożywienie. Gdy twój organizm jest ""głodny”, najbardziej potrzebuje naturalnych składników, które najlepiej wpływają na jego funkcjonowanie. Obserwuj swoje ciało i reaguj na pierwsze niepokojące symptomy. Dbaj o ""pożywne” jedzenie, które ma prawdziwą moc. Wspieraj się zielonymi warzywami i zdrowymi tłuszczami. Nie unikaj cholesterolu i koniecznie włącz go do diety.  Odżywiaj swoje jelita i dbaj o zakwaszenie żołądka. Nie zapomnij o słońcu, które reguluje pracę całego twojego organizmu, zabezpieczając cię m.in. przed niedoborem witaminy D."
http://kobieta.wp.pl/jak-poprawic-spalanie-tluszczu-naukowcy-zdradzaja-sekret-6114389196867713a,"Jak poprawić spalanie tłuszczu? Naukowcy zdradzają sekret Jeść czy nie jeść – oto jest pytanie, jakie zadaje sobie wiele osób przed dużym wysiłkiem fizycznym. Odpowiedź na nie jest jednak tak oczywista, jak mogłoby się zdawać. Zdaniem naukowców, należy uwzględnić m.in. płeć oraz to, jak szybko chcemy osiągnąć efekty. Nasze babcie przekonywały nas, że wyjście z domu o pustym żołądku nie jest najlepszym rozwiązaniem, zwłaszcza, gdy czeka nas duży wysiłek fizyczny. Ale czy aby na pewno? Ten pogląd cały czas ewoluuje i dziś wiele osób, szczególnie tych, które trenują na siłowni, słyszało z pewnością coś zupełnie odwrotnego – że lepsze rezultaty może przynieść głodówka. Naukowcy to potwierdzają, ale zwracają też uwagę na pewne niuanse. Eksperci z Uniwersytetu Bath opublikowali właśnie wyniki swoich badań, z których wynika, że znacznie lepsze efekty podczas prac nad własną sylwetką można uzyskać, gdy robi się to z kompletnie pustym żołądkiem. To jednak nie wszystko. Według brytyjskich uczonych, takie działanie może mieć w dłuższej perspektywie pozytywny wpływ nie tylko na sylwetkę, ale również na ogólny stan zdrowia. Wyjaśniają, że w sytuacji, gdy zdecydujemy się coś zjeść, organizm skoncentruje się właśnie na spaleniu kalorii zawartych w skonsumowanym właśnie posiłku. To powoduje, że efektywność treningu się zmniejsza. W ten sposób zniweczone mogą zostać też sterania ukierunkowane na pozbycie się odłożonej tkanki tłuszczowej, która zwykle odpowiedzialna jest za otyłość.  W odwrotnej sytuacji – podczas treningu ""na głodzie” - ćwiczenia na siłowni przyczyniają się do spalenia tkanki tłuszczowej i pojawienia się w jej miejscu masy mięśniowej. ""Paliwem” dla organizmu nie stają się wówczas węglowodany ze zjedzonego właśnie posiłku. Mając pusty żołądek, jest nim tkanka tłuszczowa.  - Oznacza to, że ćwiczenia w stanie głodu mogą pociągać za sobą bardziej korzystne zmiany w tkance tłuszczowej, a to, w dalszej perspektywie, może być korzystne dla zdrowia – powiedział stojący na czele badań Dylan Thompson z Uniwersytetu Bath, którego wyniki prac zostały opublikowane na łamach czasopisma ""American Journal of Physiology - Endocrinology and Metabolism”. Brytyjscy naukowcy doszli do takich wniosków po przebadaniu grupy mężczyzn cierpiących na nadwagę. W jednym przypadku spacerowali oni przez 60 minut, nie jedząc nic przed samym rozpoczęciem zajęć. W drugim wariancie sięgnęli po śniadanie bogate w węglowodany. Po wysiłku pobrano od nich do badań próbki krwi oraz tkanki tłuszczowej. W pierwszym przypadku w pobranej to testów tkance tłuszczowej odkryto zwiększony poziom genów PDK4 oraz HSL. U tych, którzy zjedli przed spacerem, został on obniżony. Pierwszy z genów odpowiada za zarządzenie enzymem rozbijającym kwasy tłuszczowe. Jego wzrost następuje, gdy zmagazynowany tłuszcz napędza metabolizm w czasie ćwiczeń. Poziom drugiego z nich rośnie w sytuacji, kiedy podczas wzmożonego ruchu wykorzystywana jest energia pozyskana z tkanki tłuszczowej. Wyniki badań naukowców z Uniwersytetu Bath mogą się okazać szczególnie cenne dla tych osób, które właśnie postanowiły podjąć wyzwanie i pozbyć się małego co nieco. Ale czy zawsze będzie się to odbywało z takim samym skutkiem? Rezultaty prac specjalistów z Uniwersytetu Surrey - innej brytyjskiej uczelni – pokazały, że spore znaczenie może mieć w tym wypadku płeć. Opublikowane przez nich rok temu badania różniły się od doświadczeń ich kolegów z Bath – panie i panowie powinni nieco inaczej podchodzić do tej kwestii. Zasugerowali wtedy, że trening na czczo może i owszem służyć, ale przede wszystkim przedstawicielom płci brzydkiej. Proste doświadczenie pokazało wówczas, że w przypadku mężczyzn lepsze rezultaty osiągali ci, którzy trenowali z pustym żołądkiem – spalali oni średnio o 8 procent tłuszczu więcej od tych, którzy zjedli coś przed rozpoczęciem sesji treningowej. W przypadku kobiet było odwrotnie. U nich redukcja tłuszczu była o 22 procent większa w sytuacji, kiedy nie miały w czasie ćwiczeń pustych żołądków. Warto zaznaczyć, że panie osiągały najlepsze rezultaty, gdy kolejny posiłek spożywały przynajmniej trzy godziny po zakończeniu ćwiczeń. Gdy decydowały się na posiłek do 1,5 godziny po przerwaniu treningu, spalanie tłuszczu było właściwie zatrzymywane. Według ekspertów, tak różne efekty w zależności od płci mogą wynikać m.in. z różnic hormonalnych. Dodali, że nie bez znaczenia jest też fakt, że mężczyźni dysponują większą masą mięśniową, podczas gdy panie dysponują większą tkanką tłuszczową. - Są dowody, które mówią, że ćwicząc z taką samą intensywnością, kobiety będą lepiej spalać tłuszcz niż mężczyźni – wyjaśnił na łamach ""Daily Mail”  prof. Steve Stannard. - Kobiety magazynują więcej tkanki tłuszczowej, a kiedy magazynujesz więcej tłuszczu, tym więcej go spalasz. Ale ma to także związek z estrogenami, które sprawiają, że kobiety są lepsze w  mobilizowaniu się i spalaniu tłuszczu."
http://kobieta.wp.pl/chorzy-na-wyglad-5982358739592321a,"Chorzy na wygląd Dysmorfofobia. Tego trudnego słowa zaczęto używać pod koniec XIX wieku dla określenia zaburzeń psychicznych wywołanych lękiem przed własną „brzydotą”. Dysmorfofobia. Tego trudnego słowa zaczęto używać pod koniec XIX wieku dla określenia zaburzeń psychicznych wywołanych lękiem przed własną „brzydotą”. Dziś coraz częściej pada ono z ust psychologów, a lekarze medycyny estetycznej mają z opisywanym zjawiskiem nie lada problem. Dlaczego? No bo jak powiedzieć pacjentowi, że niczego nie powinien w sobie zmieniać, że jego samoocena jest nieuzasadniona, a defektu tak naprawdę nie ma bądź jest naprawdę niewielki? Do pewnego stopnia krytyka wobec własnej fizyczności jest normalnym zjawiskiem, lecz nadmierna może zaowocować poważnym zaburzeniem i prowadzić do patologii. Czy jesteśmy w stanie rozpoznać, kiedy brak akceptacji wobec własnych niedoskonałości przeobraża się w chorobę? Zdaniem Łukasza Mazura – psychologa, na co dzień współpracującego z lekarzami zajmującymi się estetyką, dysmorfofobia (DMS) jest na początku bardzo trudna do rozpoznania, bo w dzisiejszej kulturze prawie każdy zwraca uwagę na swój wygląd. Z DMS mamy do czynienia, kiedy brak akceptacji wobec własnych niedoskonałości przeradza się w istną obsesję. Jej przedmiotem mogą być zgoła urojone defekty. Takim wymyślonym defektem może być w zasadzie cokolwiek: wygląd skóry, kształt twarzy, łagodne zmiany trądzikowe, małe blizny, przebarwienia, zmarszczki, nadmierne lub rzadkie owłosienie, za duży nos, itp. Nawet jeśli problem rzeczywiście istnieje, to stopień zaabsorbowania nim pacjenta jest znacząco niewspółmierny. Chory przekonany jest o powadze deformacji ciała i pewny tego, że jego własne objawy czy oceny na ten temat są w pełni uzasadnione. Jeżeli dodatkowo myślenie o tym zajmuje mu kilka godzin dziennie i nie wyobraża on sobie dalszego życia z „takim defektem” - powinien czym prędzej wykręcić numer do psychologa. Chory na dysmorfofobię używa różnorodnych technik ukrywania swoich urojonych niedoskonałości: przybiera maskujące pozycje ciała, chodzi bokiem, nakrywa głowę, zasłania twarz ręką, zapuszcza włosy, zakłada za duże ubrania, itd. Pomocy udzieli nam jej psycholog lub psychiatra. Zaproponuje leczenie farmakologiczne wspomagane psychoterapią. Obecnie najbardziej popularną metodą leczenia jest zastosowanie terapii behawioralno - poznawczej polegającej na jednoczesnym „uderzeniu” w zachowania i psychikę człowieka, skierowaniu jego percepcji na rozpoznawanie błędów w myśleniu, przedstawianiu schematów poznawczych, które determinują jego irracjonalne oceny, a także wygaszanie zachowań niepożądanych przy jednoczesnym wzmacnianiu pożądanych. Uznaje się bowiem, że patologiczne objawy mogą być wynikiem zaburzeń w myśleniu oraz nabyte w procesie uczenia się. Na pewno wiele osób kojarzy liczne programy telewizyjne pomagające wybranym kobietom zaakceptować siebie, uwierzyć we własne możliwości, a nawet takie, które udowadniają kobietom, że mimo swoich urojeń mogą bez problemów prezentować się nago. Stosują wobec nich ekspozycję na unikane sytuacje, takie jak np. pozostawanie na widoku w miejscach publicznych, pierwotną identyfikację. Warto przy okazji zaznaczyć, że dysmorfofobia nie jest chorobą, na którą cierpią tylko kobiety, jak się powszechnie uważa. Podobny odsetek mężczyzn miewa takie same problemy. Być może w tej chwili czytając ten artykuł niejedna osoba zastanawia się, gdzie tak właściwie leży problem i czy w ogóle takowy istnieje? Lecz gdy nasze zainteresowanie defektami znacząco wzrasta, powoduje nieustanny lęk i przygnębienie, powinno to być sygnałem, że „dzieje się coś złego”, i że granica, o której mowa, zostaje przekroczona. Dysmorfofobia w skrajnych przypadkach może prowadzić nawet do samobójstwa, zatem nie można jej bagatelizować. Czy naprawdę warto aż tak zatracać się w rozpaczy nad własnym wyglądem i tracić przy tym coś niewiarygodnie lepszego, co może tylko czeka na zauważenie?  www.estemedia.pl"
http://kobieta.wp.pl/cwiczenia-przyspieszajace-metabolizm-6001487228601473a,"Ćwiczenia przyśpieszające metabolizm Trening zaprezentowała Aneta Nikodemska. Tabata to interwałowy trening, który doskonale podkręca metabolizm. Dzięki niemu spalanie kalorii trwa nawet do 48 godzin po zakończeniu  ćwiczeń . Trenerka fitness Aneta Nikodemska zaprezentowała przykładowy zestaw ćwiczeń, który zaangażuje mięśnie całego ciała. W treningu ważne jest, by wykonać jak największą liczbę powtórzeń w wyznaczonym czasie. Każda partia trwa 20 sekund, po czym następuje 10 sekund przerwy.
Pierwszym ćwiczeniem jest przysiad z wyskokiem. By nie obciążać stawów, kolana nie mogą wystawać poza linię stóp, zaś pięty powinny być mocno dociśnięte do podłoża. Get the look"
http://kobieta.wp.pl/nadmiar-wody-w-organizmie-5982406368002689a,"Nadmiar wody w organizmie Pierścionek nie chce zejść z palca, a nóg nie można włożyć do butów, które jeszcze kilka dni temu były w sam raz. A do tego zdarza się też, że w jeden, dwa dni tyjesz nawet kilka kilogramów. I zastanawiasz się, jak to możliwe, bo przecież nie zmieniłaś diety. Powodem może być nadmiar wody w organizmie. I chociaż nie przybywa nam tkanki tłuszczowej, czujemy się ociężałe i spuchnięte. Pierścionek nie chce zejść z palca, a nóg nie można włożyć do butów, które jeszcze kilka dni temu były w sam raz. A do tego zdarza się też, że w jeden, dwa dni tyjesz nawet kilka kilogramów. I zastanawiasz się, jak to możliwe, bo przecież nie zmieniłaś diety. Powodem może być nadmiar wody w organizmie. I chociaż nie przybywa nam tkanki tłuszczowej, czujemy się ociężałe i spuchnięte. Większości z nas, raz na jakiś czas przydarzają się obrzęki. Czujemy się wtedy kilka kilogramów ciężsi, mamy spuchnięte nogi i dłonie. Oznacza to, że zaburzone jest krążenie krwi i limfy, a woda zamiast być wydala z organizmu, zalega w komórkach. Jeśli występują sporadycznie, np. tuż przed okresem, nie ma jeszcze powodu do niepokoju. Kiedy jednak pojawiają się regularnie, nie należy ich lekceważyć, bo mogą być objawem poważnych chorób.  Skąd się biorą obrzęki? Przyczyn zatrzymania wody w organizmie może być wiele. Paradoksalnie należy do nich zbyt mała ilość wypijanej wody. Dzieje się tak, bo kiedy mamy niedobory płynów, organizm odbiera sygnały, że jest sytuacja kryzysowa, stara się je zmagazynować, żeby nie doprowadzić do odwodnienia. U kobiet decyduje o tym również wzrost poziomu estrogenów przed miesiączką i stosowanie tabletek antykoncepcyjnych. A także duża ilość alkoholu i palenie papierosów. Gromadzeniu się płynów metabolicznych sprzyja też wysoka temperatura. To dlatego w upalny dzień czujemy się ociężali. Dzieje się tak, bo żyły nadmiernie się rozszerzają, krew płynie wolniej, zalega w naczyniach krwionośnych, a nadmiar płynów zaczyna przesączać się przez ściany żył do tkanek. I w końcu obrzęk może być objawem bardzo poważnych chorób, takich jak niewydolność nerek, serca, czy zmian reumatycznych. To również sygnał niedrożnego układu limfatycznego, który odpowiada za prawidłowe krążenie płynów w organizmie.   Jak się uchronić przed żylakami?  Jak sobie poradzić z obrzękami: Pij niegazowaną wodę mineralną. To jeden z podstawowych sposobów na pozbycie się nadmiaru płynów z organizmu. Jeśli dostarczysz odpowiednią ich ilość, wtedy organizm nie będzie magazynował ich na czarną godzinę. Mogłoby się wydawać, że im więcej wody, tym większa opuchlizna. Tymczasem odpowiednia ilość przepłucze komórki, usunie toksyny i zrównoważy stosunek elektrolitów. Czystej wody mineralnej nie zastąpią soki i herbaty. Najlepiej dzień zacznij od szklanki wody z cytryną, która jest sprawdzonym środkiem moczopędnym. Stosuj odpowiednią dietę. Przyczyną nadmiaru wody w organizmie może być dieta uboga w białka, za to bogata w sól i konserwanty, których nie brakuje w żywności wysoko przetworzonej. Uważaj ile solisz i unikaj gotowych potraw, wędlin, konserw, kostek do zup i wszelkich tego typu ulepszaczy smaku, które przyczyniają się do zatrzymania wody w organizmie. Unikaj produktów, które zawierają glutaminian sodu. Jedz owoce i warzywa, które zawierają potas, np. pomidory, banany, czy ziemniaki. Działanie moczopędne mają arbuzy, truskawki, melony, czereśnie, grejpfruty; warzywa: seler, pietruszka i natka pietruszki, a także zioła: czarny bez, koper włoski, pokrzywa, brzoza, fiołek trójbarwny, czy rozmaryn. Sięgnij po leki. Najlepiej te z escyną i rutyną. Zmniejszają przepuszczalność naczyń krwionośnych i poprawiają przepływ limfy. W aptece bez recepty dostępne są żele i doustne pastylki. Ruszaj się. Brak sportu sprzyja osłabieniu krążenia krwi i limfy. Chodź na spacery, biegaj, jednym słowem rozruszaj nogi, które zazwyczaj są opuchnięte najbardziej. Dobrze robią też ćwiczenia typu nożyce, rowerek lub zwyczajne opieranie całych nóg od bioder o ścianę i napinanie oraz rozluźnianie mięśni pośladków. Ćwiczenia sprawią, że krew szybciej odpłynie z żył do serca. Wybierz się do lekarza. Obrzęki bywają sygnałem poważnych chorób. Koniecznie należy skontaktować się z lekarzem, jeśli opuchlizna występuje regularnie wokół kostek, a czasami obejmuje także łydki, nasila się w ciągu dnia, a rano zazwyczaj ustępuje. Może to być jeden z objawów niewydolności serca. Symptomem żylaków jest uczucie ciężkich nóg, opuchlizna i ból nasilający się po długim staniu, czy siedzeniu. Sygnałami, że coś złego dzieje się z nerkami, mogą być natomiast obrzęki powiek, całej twarzy, dłoni i nóg. Podobne objawy dają choroby tarczycy.   Jak się uchronić przed żylakami?"
http://kobieta.wp.pl/bole-stawow-5982372360320129a,"Bóle stawów Mam 16 letnią sunię kundelka ze schroniska. Cierpi na stawy. Dostaje lek o nazwie CANIDRYL 50 mg, ale dla mnie emerytki jest on bardzo drogi. Płacę 50 zł za 10 tabletek. Podaje jej 2 razy dziennie. Czy są inne leki,które działają podobnie, a tańsze. Mam 16 letnią sunię kundelka ze schroniska. Cierpi na stawy. Dostaje lek o nazwie CANIDRYL 50 mg, ale dla mnie emerytki jest on bardzo drogi. Płacę 50 zł za 10 tabletek. Podaje jej 2 razy dziennie. Czy są inne leki,które działają podobnie, a tańsze. Nie chciałabym odstawiać jej tych tabletek ponieważ widzę, że mniej cierpi. Trudno mi pisać o cenach leków, bo każdy ma swoją politykę cenową. Ponieważ lekarzom weterynarii nie wolno sprzedawać leków, więc w cenę tych tabletek może być wliczona wizyta. Canidryl jest lekiem tzw. generycznym, czyli powinien być tańszy od swojego odpowiednika oryginalnego o nazwie Rimadyl. Od czasu, kiedy minął pięcioletni okres ochronny patentowy pojawiło się sporo odpowiedników oryginału o różnych nazwach zawierających Karprofen(nie profenid!!!!). Jak to bywa z zamiennikami mają swoich zwolenników i przeciwników, ale zwykle są tańsze. Od dwóch miesięcy jest dostępny nowy lek z grupy niesterydowych przeciwzapalnych, który podaje się w sposób do tej pory niespotykany. Pierwsza tabletka działa około 2 tygodnie, a kolejne podaje się raz w miesiącu. Cena w przeliczeniu na dzień jest znacznie mniejsza, więc u niektórych psów, gdy trzeba prowadzić leczenie bez przerwy może to wychodzić znacznie taniej. Nie piszę tu o innych formach leczenia, bo jak rozumiem chodzi o tańsze leczenie tabletkowe. Aleksander Korzeniowski
Lecznica dla zwierząt ""Cztery łapy""
Łódź POLECAMY:  Balejaż, SPA i psie perfumy"
http://kobieta.wp.pl/bulimia-przyczyny-objawy-skutki-leczenie-6114090109617793a,"Bulimia – przyczyny, objawy, skutki, leczenie Bulimia ma podłoże psychologiczne. Zazwyczaj bulimiczki zgłaszają się do lekarza po latach walki z wyniszczającą chorobą. Statyki dotyczące osób chorych na bulimię nie są dokładne, ponieważ mały procent chorych zgłasza się do lekarza na pierwszym etapie choroby. Zdarzają się również przypadki bulimików, którzy sami potrafią poradzić sobie z problemem. Ze znanych lekarzom przypadków ok. 2 % osób umiera. Bulimia jest zaburzeniem odżywiania, które polega na naprzemiennych napadach objadania się, wymiotów oraz drastycznych diet (zazwyczaj tzw. głodówek). Bulimia często zaczyna się objawiać w okresie dojrzewania. Bulimia u dziewczynek występuje w wieku 12 – 19 lat, natomiast bulimia u chłopców zdarza się niezwykle rzadko. Rozwój choroby można zaobserwować u nastolatków, którzy mają 14 – 21 lat. Zdarzają się również przypadki dorosłych osób (szczególnie kobiet), u których zaobserwowano bulimię. Warto wziąć pod uwagę fakt, że nie wszystkie osoby, które mają bulimię są bardzo chude. Zazwyczaj waga bulimików jest w normie. Najczęstszymi przyczynami bulimii u młodych osób jest: Bulimia może rozpocząć się również w niewinny sposób, od chęci zrzucenia kilku zbędnych kilogramów. Po zastosowaniu drakońskiej diety oraz intensywnych ćwiczeniach, bulimik / bulimiczka zjada bardzo kaloryczne posiłki. Po ich spożyciu pojawia się silne poczucie winy połączone z chęcią zwrócenia wszystkiego. Bulimicy często sięgają po środki oczyszczające oraz moczopędne, które zwiększają ubytek masy mięśniowej i tłuszczowej. Z drugiej strony, osoby nerwowe również „zajadają” stres, a następnie mają poczucie winy. Skutki bulimii są bardzo poważne i mogą prowadzić do śmierci pacjenta. Do najczęściej występujących następstw należą: Bulimia jest bardzo trudna do zdiagnozowani, ponieważ chorzy przez długi czas potrafią ukrywać objawy. Z tego względu na psychterapii pojawiają się osoby, które są w zaawansowanym stadium bulimii i nie potrafią sobie same z nią poradzić. Motywacja pacjenta w leczeniu bulimii jest niezwykle ważna, ponieważ bulimik / bulimiczka sam musi zrozumieć, że ma poważny problem. W leczeniu bulimii można stosować dwie metody: Terapie mają na celu zahamowanie nienaturalnych sposobów radzenia sobie z emocjami, zmiany postrzegania własnego wyglądu oraz zmiany sposobu odżywiania. Psychoterapia może być połączona z wizytami u dietetyka, który pomaga zregenerować obciążony układ pokarmowy. Jeśli osoba cierpiąca na bulimię nadużywa środków  przeczyszczających i moczopędnych, zostaje skierowana na oddział w szpitalu psychiatrycznym. Bardzo ważna jest również akceptacja ze strony rodziny oraz bliskich, by zmotywować bulimika do walki z chorobą. Poza tym, warto wykonywać ćwiczenia relaksacyjne np. uprawiać jogę."
http://kobieta.wp.pl/5-kg-mniej-w-tydzien-prawda-o-cudownych-wlasciwosciach-octu-jablkowego-6114081814280321a,"5 kg mniej w tydzień? Prawda o cudownych właściwościach octu jabłkowego Ocet jabłkowy - kontrowersyjny wspomagacz odchudzania. Czy ten popularny na całym świecie produkt naprawdę działa? Naukowcy i dietetycy wreszcie zabrali głos w tej sprawie.  Ocet jabłkowy przyspiesza trawienie, pobudza wydzielanie soków żołądkowych i syntezę enzymów trawiennych. Dodatkowo skutecznie usuwa złogi, dzięki czemu możesz liczyć na oczyszczenie organizmu i bonus w postaci szczuplejszej sylwetki. Tak sądzono do tej pory, a wiele kobiet spożywało go na potęgę.  Na forach internetowych przerzucały się poradami dotyczącymi octu w dyskusjach pod hasłem: ""Jak schudnąć 5 kg w tydzień"".  ""Schudłam na occie 5 kg w 10 dni, ale piłam 5 razy dziennie, średnio co 2 godziny"" - pisze Ela na forum Kafeteria.pl. ""Piję rano i po południu, 1,5-2 łyżki rozrabiam z wodą i wypijam to, mając zatkany nos, żeby nie czuć smaku. Żadne diety na mnie wcześniej nie działały, ciągle chodziłam głodna, a po tym naprawdę nie chce się jeść"" - przekonuje na tym samym forum Anka.  Jednak nie wszystkie internautki są aż tak entuzjastycznie nastawione. ""Piłam ocet dla przeczyszczenia jelit, ale nie uwierzę nigdy w to, że jakiś preparat pomoże schudnąć, trzeba ograniczyć kalorie i spożywać te zdrowe"" - pisze jedna z kobiet na forum Kafeteria.pl. ""Piję ocet jabłkowy od dawna. Mam ładną cerę i włosy, nie chudnę"" - relacjonuje inna.  Teraz naukowcy, których cytuje CNN, stwierdzili, że ocet jabłkowy pomaga stracić zbędne kilogramy tylko w minimalnym stopniu. Eksperci pochylili się nad rzekomo cudownymi właściwościami tego specyfiku, który stosujemy również na podrażnione gardło, oparzenia słoneczne czy problemy z włosami.  - Ludzie, którzy stosują ocet jabłkowy, wcale nie chudną w spektakularny sposób - przekonuje w rozmowie z CNN dietetyk Lisa Dryer. Jej obserwacje potwierdza Carol Johnston, która od 2004 roku bada wpływ octu jabłkowego na organizm ludzki. - Utrata wagi jest skromna - przyznaje.  Poleca, by traktować ten produkt jako dodatek do planu dietetycznego na zasadzie: może pomoże, na pewno nie zaszkodzi. Jednak podstawą jest dieta, pamiętanie o odpowiednich porcjach posiłków i oczywiście wykupienie karnetu na siłownię.  - Jeśli przestrzegasz tych zasad, spożywanie octu jabłkowego może podbić efekty w minimalny sposób - podsumowuje Lisa Dryer.  Okazuje się, że ocet jabłkowy ma też inne, mniej popularne zastosowania. Niektórzy używają go jako środka do wybielania zębów, jednak eksperci nie polecają tych metod. - Nakładasz na zęby kwas, co może szybko zniszczyć szkliwo - komentuje Alice Boghosian, dentystka z Chicago i rzeczniczka Amerykańskiego Stowarzyszenia Dentystycznego.  Zobacz także: Właściwości octu jabłkowego"
http://kobieta.wp.pl/pigulke-dzien-po-lykamy-jak-cukierki-statystyki-zupelnie-temu-przecza-6114019623753345a,"Pigułkę ""dzień po"" łykamy jak cukierki? Statystyki zupełnie temu przeczą!  Sejm podjął kroki, które mogą już wkrótce uniemożliwić nam nabycie pigułek ""dzień po"" bez konieczności wizyty u lekarza. Ma przemawiać ku temu nadmierna popularność produktu i znaczące jej nadużywanie przez polskie kobiety. Jednak czy to faktycznie realny problem? Na to pytanie odpowiada portal GdziePoLek.pl, który obala mity dotyczący użytkowania ellaOne.  Pigułka ”dzień po” budzi w naszym kraju nieustające kontrowersje. Do niedawna mogłyśmy ją nabyć jedynie na receptę, którą wystawił ginekolog po uprzednim badaniu. Biorąc pod uwagę fakt, że środek ten jest skuteczny jedynie wtedy, kiedy zażyjemy go w przeciągu 120 godzin od stosunku, wizyta u lekarza mogła być ogromnym utrudnieniem. Pomocną rękę w tej sprawie wyciągnął rząd, który uznał tabletkę ”dzień po” za nieszkodliwą dla zdrowia i dostępną w każdej aptece.  Od tego momentu w polskim społeczeństwie zawrzało i nastąpił podział na dwa obozy. Zwolenników antykoncepcji awaryjnej i jej przeciwników, uważających tabletkę za środek wczesnoporonny, a nie antykoncepcyjny. Teraz polscy politycy uznali, że ich argumenty nie są bezzasadne i chcą wycofania środka ellaOne (nazwa pigułki ”dzień po”). Jednym z powodów mających świadczyć za takim rozwiązaniem sporu jest rzekome nadużywanie antykoncepcji awaryjnej przez nastolatki i traktowanie jej bez należytej ostrożności. Portal GdziePoLek.pl, tworzący bazę aptek, w których dostępne są poszukiwane przez nas leki, przedstawia statystyki, które otwarcie mówią o tym kto, gdzie i jak często kupuje ellaOne. Odpowiedzi na najważniejsze pytania udziela Maciej Jakubczyk, współzałożyciel portalu.  Pigułka o nazwie ellaOne należy do antykoncepcji awaryjnej, którą stosujemy w momencie, kiedy zapomnimy o zabezpieczeniu lub takowe nas zawiedzie. Sięgamy po nią kiedy chociażby pęknie prezerwatywa. Działanie pigułki polega na obniżeniu poziomu progesteronu, który odpowiada za owulację. Kiedy uwolnienie jajeczka następuje później, plemniki nie są w stanie do niego dotrzeć na czas i tym samym nie dochodzi do zapłodnienia.   W przypadku zastosowania tego środka największe znaczenie ma czas. Największe szanse na zapobiegnięcie niechcianej ciąży mamy przyjmując pigułkę w ciągu 24 godzin od stosunku. Jednakże substancja czynna zawarta w ellaOne działa nawet do 5 dni po współżyciu. To, że lek będzie na aptecznej półce, nie jest jednak takie oczywiste. Według statystyk ellaOne jest na stanie magazynowym średnio w około 65 proc. aptek. Co więcej, jest to stosunkowo drogi preparat. Jego średnia cena oscyluje wokół 125 zł za 1 tabletkę, a różnice w cenie pomiędzy aptekami sięgają nawet ponad 30 procent.
Z danych zgromadzonych przez portal można jednak wysnuć wniosek, że w przypadku ellaOne cena nie odgrywa szczególnej roli, ponieważ tylko 1 proc. użytkowniczek decyduje się na sprawdzenie kosztu produktu.  Zwolennicy ograniczenia dostępności ellaOne argumentują, że ze względu na brak konieczności posiadania recepty, lek ten zastępuje Polkom standardowe hormonalne leki antykoncepcyjne, jest kupowany w dużych ilościach, na zapas, a nastolatki stosują go wielokrotnie w ciągu miesiąca. Dane przedstawione przez portal nie tylko tego nie potwierdzają, ale przekonują, że antykoncepcja ”dzień po” jest w naszym kraju używana wyłącznie w sytuacjach naprawdę awaryjnych. 
Statystyki zgromadzone przez portal GdziePoLek.pl pokazują, że pigułka ”dzień po” jest u nas szczególnie popularna w weekendy i w poniedziałek. Rekord ustanowił poniedziałek, 2 stycznia, gdy sprzedano ponad 2 razy więcej tabletek ellaOne niż średnia sprzedaż dla tego dnia tygodnia.
Czy faktycznie kobiety kupują pigułki na zapas i ”łykają je jak cukierki”? Takiej tezy nie potwierdzają jednak ani wywiady z farmaceutami, ani statystyki.  Młodych kobiet nie tylko nie stać na wydatki rzędu setek złotych miesięcznie, ale także nie czują się komfortowo sięgając po antykoncepcję awaryjną. 
Dzięki analizie zmian w stanach magazynowych leku wiemy, że przynajmniej 97 proc. transakcji dotyczy jednego opakowania. Średnia sprzedaż to 1,08 opakowania. To tylko dowodzi, że Polki są znacznie lepiej uświadomione w kwestii korzystania z pigułki ”dzień po”, wbrew temu, co na ten temat sądzi środowisko pro life."
http://kobieta.wp.pl/wyprodukowali-piwo-ze-sciekow-i-okazalo-sie-wysmienite-6111922810820737a,"Wyprodukowali piwo ze ścieków i... okazało się wyśmienite! Piwosze mówią o nim w samych superlatywach, a pomysłodawcy cieszą się, że ich produkt zyskał tak liczną rzeszę fanów. Mowa o piwie „Full Circle”, które wytworzone zostało z wody, która pochodzi z kanalizacji. W Polsce cały czas jesteśmy świadkami piwnej rewolucji. Tak w skrócie określa się otwarcie polskich konsumentów na nowe style piwne. Właściciele jednego z browarów w Stanach Zjednoczonych postanowili zainicjować zupełnie nową modę, która dedykowana jest szczególnie tym piwoszom, którym nie są obojętne problemy dotyczące ochrony środowiska. Firma zdecydowała się na uwarzenie piwa, którego głównym surowcem jest woda pochodząca ze... spłukiwania toalet. Oczywiście poddana wcześniej procesowi oczyszczania. Właściciele wierzą, że koneserów ich napitku w najbliższej przyszłości będzie coraz więcej. Pomysł właścicieli browaru Stone Brewing – największego lokalnego zakładu produkcyjnego, który swoją siedzibę ma w San Diego - był ostatnio obszernie komentowany przez media ze Stanów Zjednoczonych. Nie ulega bowiem wątpliwości, że jest to koncepcja nie tylko rewolucyjna, ale też bardzo odważna. Woda używana podczas procesu warzenia piwa górnej fermentacji typu Pale Ale o nazwie „Full Circle” (pełen krąg), mówiąc w dużym uproszczeniu, pochodzi z odzysku. Surowiec używany do produkcji tego konkretnego trunku sprowadzany został z oczyszczalni ścieków w Miramar. Sami właściciele przyznają, że początkowo byli sceptycznie nastawieni do tej koncepcji i nie wierzyli w odniesienie sukcesu. Efekt jednak mocno przerósł ich oczekiwania. Nieskromnie przyznają, że jest to jedno z najlepszych piw typu Pale Ale, jakie do tej pory udało im się uwarzyć. Co więcej, ich zachwyt podzielają koneserzy piwa, twierdząc, że uzyskano niepowtarzalny smak i aromat. Zastosowana przez nich woda jest oczywiście krystalicznie czysta. Dyrektor browaru Stone Brewing, Pat Tiernan, podkreślił, że wbrew temu, co mogą sądzić niektórzy, woda, z której przygotowane zostało to piwo, była wyższej jakości niż surowiec, z którego korzystają niektóre browary. Browarnik Steve Gonzalez , który odpowiedzialny jest za uwarzenie piwa „Full Circle”, przyznaje, że woda użyta w procesie jego produkcji, wymagała tylko niewielkiego dodatku soli, by uczynić ją idealną. Oprócz tego, zastosowane zostały trzy rodzaje słodów oraz trzy odmiany chmielu, w tym dwie pochodzące z Nowej Zelandii, nadające trunkowi wyraźny, tropikalny posmak. Autor receptury stwierdził, że to jedno z trzech najlepszych piw, reprezentujących ten styl, które udało mu się do tej pory stworzyć. Zdaniem ekspertów, piwo jest krystaliczne, a całość uwydatnia tylko czystość wody użytej podczas produkcji. Browarnicy na całym świece podkreślają zresztą nie od dziś, że to jakość oraz czystość wody ma kluczowy wpływ na finalny produkt. Z wody niskiej jakości nie można po prostu przygotować dobrego piwa.  - Początkowo myślałem, że będzie miało odpychający smak albo będzie czymś innym. Ale okazało się wyjątkowe – powiedział stacji KGTV Shane Trussell, jeden z testerów, a do jego pochwał przyłączył się nawet burmistrz San Diego, Kevin Faulconer. - Nie było lepszego sposobu, za pomocą którego można byłoby podkreślić czystość tej wody – powiedział polityk. Na razie specjaliści ze Stone Brewing potraktowali cały proces w formie eksperymentu. Dlatego do tej pory uwarzyli pięć beczek piwa. Pozytywne oceny ze strony znawców oraz zachwyty zwykłych piwoszy sprawiły, że na jednorazowym doświadczeniu się nie skończy. Już dziś snują plany związane z wejściem z piwem „Full Circle” na krajowy rynek."
http://kobieta.wp.pl/czekolada-idzie-w-parze-czyli-food-pairing-w-kuchni-6110535578777217a,"Czekolada idzie w parze, czyli food pairing w kuchni Food pairing to stosunkowo nowa dziedzina wiedzy kulinarnej, choć ludzkość od wieków próbowała nowych, często nietypowych połączeń smakowych. Teoria o powiązaniach smakowych sprawdzi się bowiem zarówno dla osób, które na co dzień pracują w gastronomii, jak i dla amatora gotowania we własnej kuchni. W świecie kulinariów znane są klasyczne zestawienia smaków, a pary takie jak wieprzowina i cebula, twaróg i koperek, chałka i miód czy jajka i chrzan, od dekad cieszą się niemalejącą popularnością. Jak łączyć produkty w kuchni?
Zanim poznamy tajniki łączenia produktów spożywczych, warto uświadomić sobie, jak to działa, że niektóre z nich smakują razem przepysznie, a inne zupełnie do siebie nie pasują. Najprostszą podpowiedzią będzie podobny smak – słodkie przysmaki warto wplatać do dań z innymi słodkościami, a z kolei np. kwaśne owoce można zestawić z dressingami na bazie octu. Z pewnością wspólnym mianownikiem będzie ten sam region pochodzenia – łatwo pokazać to na przykładzie rarytasów z krajów śródziemnomorskich. Doskonale komponują się ze sobą kapary, oliwki i suszone pomidory. Inną łączącą cechą może być sezonowość. Gdy nastaje czas zbiorów owoców jagodowych to sygnał, że możemy śmiało planować desery, sałatki i wypieki na bazie truskawek, jagód czy malin i jeżyn. Od tych dość stałych reguł mogą być oczywiście drobne odstępstwa, ale to często indywidualna kwestia smakoszy. Kontrasty do zjedzenia
Osoby, które profesjonalnie zajmują się food pairingiem, opanowały do perfekcji metody łączenia zupełnie różnych produktów, które są niejako swoimi przeciwieństwami. Często to właśnie kwaśne i słodkie składniki dadzą pełnię smaku, a idealną teksturę potrawy stworzą gładkie i chrupiące półprodukty. Podstawową zasadą jest jednak umiar – większa liczba składników o różnych cechach charakterystycznych zazwyczaj nie jest gwarancją sukcesu, a wręcz przeciwnie, może spalić całą koncepcję potrawy. Food pairing od święta i nie tylko 
Wiele produktów w kuchni jest na tyle uniwersalnych, że mogą posłużyć za części składowe kulinarnych eksperymentów. Dobrym przykładem jest wieprzowina. To popularne w polskich kuchniach mięso najlepiej smakuje z cebulą i czosnkiem, „lubi się” z przyprawami korzennymi, a podlane winem i zestawione z grzybami smakuje wyjątkowo. Na świąteczny stół nada się więc nie tylko dobra szynka z dodatkiem anyżu czy goździków, ale również aromatyczny, nieco orientalny pasztet z dodatkiem cebuli, imbiru i chili. Ogromne pole do popisu daje czekolada, która zazwyczaj kojarzy nam się ze słodkimi smakami. Produkt ten ma jednak całą paletę doznań. Ta słodko-gorzka doskonale komponuje się ze smakiem słonym. Patent ten wykorzystali producenci, proponując czekolady z płatkami soli. Dla pysznego kontrastu można do niej dodać także coś bardzo ostrego, jak chili czy pieprz. Na świątecznym stole może pojawić się zatem klasyczny mazurek z czekoladową masą, która będzie nieco bardziej pikantna. Czekoladę warto potraktować także przyprawami korzennymi. Doprawiona szczyptą kardamonu, imbiru, gałki muszkatołowej czy anyżu będzie wyjątkowym doznaniem dla naszych kubków smakowych. Idzie też w parze z nabiałem – zwłaszcza z tym tłustszym jak śmietanka, gęsty jogurt czy mleko. Tę wiedzę warto wykorzystać, przygotowując wielkanocną paschę w nieco unowocześnionej wersji. Oprócz rodzynek i migdałów możemy śmiało dodać do niej czekoladę. Czekolada może być bazą do wytrawnych sosów, które są nieodłącznym elementem świątecznych dań obiadowych. Pasuje do czerwonego wina i czerwonego mięsa. Dodatek niedużej ilości czekolady do sosu pieczeniowego nie tylko wpłynie na jego konsystencję, bo stanie się nieco szklisty, ale przede wszystkim zyska bogaty, głęboki smak.  - Połączenie mięsa z czekoladą to zauważalny trend w restauracjach. Gorzka pasuje do wołowiny, a także wieprzowiny, ale doskonale smakuje np. kaczka w sosie czekoladowo-kawowym lub czekoladowym z nutą pomarańczy – wyjaśnia Maestro Czekolady Janusz Profus. - Coraz częściej można spotkać się także z wytrawnymi daniami z dodatkiem białej czekolady. Ten rodzaj świetnie urozmaici sos serowy np. z gorgonzoli, zupę krem ze szparagów czy prosty dressing z ziół i oliwy - do takiej mieszanki należy dodać wiórki czekolady, a następnie skropić sałatkę, która podbije smak owoców – dodaje Maestro Czekolady E.Wedel. Jak widać, dzięki kilku zasadom, ale przede wszystkim kulinarnej odwadze, można wyczarować w kuchni wyjątkowe propozycje. Eksperymenty warto zacząć w trakcie przygotowania do świąt, aby na wielkanocnym stole ostatecznie pojawiło się coś klasycznego, ale z nutą nowoczesności i pasji gotującego. Partnerem artykułu jest E.Wedel"
http://kobieta.wp.pl/zeby-dom-byl-smart-nie-musi-byc-cyfrowy-powinien-byc-inteligentny-6113786039481985a,"Żeby dom był smart, nie musi być cyfrowy. Powinien być inteligentny Gazowana i idealnie schłodzona woda prosto z kuchennej baterii. Prysznic, który zamienia się w luksusowe SPA. Myjąca toaleta, którą można uruchomić smartfonem za pomocą aplikacji. System chroniący gospodarstwo domowe przed zagrożeniami związanymi z wodą. Stoisko firmy GROHE na tegorocznych targach ISH zachwycało nie tylko nowościami, ale także pokazami multimedialnymi światła i muzyki.  Targi ISH odbywające się we Frankfurcie nad Menem to największa międzynarodowa impreza w branży ogrzewania, klimatyzacji, wentylacji, instalacji wodnych oraz wyposażenia łazienek. Ponad 2400 wystawców z różnych krajów. Mottem ISH 2017 była ""Woda. Energia. Życie.""
Targi tradycyjne podzielone były na tematyczne sekcje. Sekcja ISH Water skupiła się na zrównoważonym podejściu do łazienki i jej innowacyjnym designie.  ""Woda, inteligencja, przyjemność"" to motto GROHE na targach ISH 2017. Na stoisku można było nie tylko podziwiać produkty GROHE i ich aranżacje, ale także uczestniczyć w imponujących prezentacjach.  - Woda jest kluczowym elementem w każdym domu, niezależnie od tego, czy znajduje się w łazience, czy w kuchni. Celem naszych innowacji jest poprawienie jakości wody w domu, dlatego w tym roku zaprezentowaliśmy na targach ISH setki innowacyjnych produktów we wszystkich kategoriach: łazienka, prysznice, kuchnia, produkty dla profesjonalistów oraz w zupełnie nowej kategorii - ceramice - mówił  Michael Rauterkus, prezes GROHE. W dwóch bufetach Aqua Bars, wyposażonych w systemy wodne GROHE Blue i GROHE Red, na gości czekała zimna woda - gazowana lub niegazowana oraz świeżo parzona herbata.  Dzięki rozwiązaniu GROHE otrzymywanie krystalicznie czystej, gazowanej i idealne schłodzonej wody prosto z kuchennej baterii staje się możliwe - w dodatku z funkcją wyboru natężenia bąbelków. Bateria składa się ze specjalnej chłodnicy z wbudowanym filtrem i saturatorem, które umożliwiają otrzymanie perfekcyjnie gazowanej, chłodnej wody w ułamek sekundy. Bateria została zamknięta w kompaktową, stylową formę, którą z łatwością dopasujemy do każdej kuchni. Wybór kształtów i wysokości wylewek daje pewność dopasowania jej do każdego zlewozmywaka w każdej kuchni, a zintegrowane zawory odcinające dopływ wody i działające pod niskim ciśnieniem gwarantują kompatybilność z każdą instalacją. Po wejściu do stoiska uwagę przyciągała zlokalizowana na pierwszym planie wystawa wszystkich nowych produktów marki GROHE, ukryta za kurtyną wodną, pojawiającą się i znikającą w regularnych odstępach czasu. Ten multimedialny pokaz podkreślały ekrany projekcyjne oraz muzyka. Goście zobaczyli wiele ekscytujących innowacji technologicznych. Sekcja łazienek zaprezentowała największą ofertę produktową w całej branży sanitarnej. Na szczególną uwagę zasługiwała  znana ze stylowego, cylindrycznego designu kolekcja Essence, która dostępna jest w 4 nowych kolorach.
Każdy z nich: Warm Sunset, Cool Sunset, Nickel i Hard Graphite występuje w wariantach lśniącym i matowym. Pozwolą one na znacznie większą swobodę w aranżacji wymarzonej przestrzeni łazienkowej, zarówno w nowoczesnym, jak i nawiązującym do klasyki stylu.  W dziale pryszniców specjalną atrakcją był nowy luksusowy system prysznicowy AquaSymphony, który zamienia się w prywatne spa. Ogromne rozmiary, światło LED o regulowanym kolorze i aż 7 strumieni wody, to absolutny szczyt komfortu podczas kąpieli. Z głośników Bang & Olufsen Celestial, opcjonalnie montowanych na górze, płynęły dźwięki w jakości hi-fi. Perfekcyjną oprawę muzyczną zapewnił światowej klasy DJ Moguai, którego nowy utwór zatytułowany „Rain” powstał na zlecenie GROHE. Premiera utworu odbyła się na targach ISH. System AquaSymphony stworzono tak, by rozpieszczać zmysły w każdy możliwy sposób. Aby czerpać jeszcze większą przyjemność z codziennej kąpieli, zależnie od nastroju możemy wybierać w palecie strumieni od delikatnej morskiej bryzy, aż po potężny, ożywczy wodospad. AquaSymphony to znacznie więcej niż zwykły prysznic. To niepowtarzalny spektakl wody, światła i dźwięku, służący najwyższemu odprężeniu. By sprostać nawet najwyższym wymaganiom użytkowników, imponująca bateria o wymiarach 1016 mm x 762 mm otwiera wiele możliwości relaksu, pozwalając na kompozycję unikatowej symfonii aż 6 różnych strumieni - Rain, AquaCurtain, Waterfall XL, Drizzle, Bokoma oraz Pure. Ten imponujący wybór, od strumieni imitujących krople ciepłego deszczu, po ujścia górskich strumyków, uzupełniany jest także wyjątkową kompozycją kolorów i dzięków, by zapewnić ucztę dla wszystkich zmysłów.  Poranny, orzeźwiający prysznic? Zacznijmy dzień od odżywczego strumienia krystalicznie czystej wody rodem z wodospadu, połączmy to z energetyzującym, zielonym światłem i muzyką, która nada tępo całemu dniu. AquaSymphony, oferuje jednak znacznie więcej niż chwila relaksu - wyjątkowa moc kąpieli parowej pozytywnie wpływa na organizm, otwierając pory, oczyszczając organizm i nawilżając skórę. Czas odkryć zupełnie inny wymiar przyjemności pod prysznicem. AquaSymphony to system prysznicowy inny niż wszystkie. To najwyższy poziom luksusu zamknięty w minimalistycznej, subtelnej formie.  Dzięki wyjątkowej aplikacji sterującej działaniem systemu bez trudu można zapisać swoje ulubione kompozycje. Jedna aplikacja pozwala dyrygować doskonałym zespołem funkcji. Jednostka bazowa F-digital Deluxe oraz urządzenie mobilne z systemem Apple lub Android, na którym zainstalowano aplikację GROHE SPA App, umożliwiają doskonałe sterowanie światłem, dźwiękiem i parą, a także poszczególnymi modułami. GROHE zaprezentowało kompletne rozwiązania do łazienek. Ogromnym hitem była toaleta Sensia Arena. To toaleta myjąca produkowana w Japonii, ale projektowana w Europie ze specjalnym przeznaczeniem dla europejskich konsumentów. Produkt zdobył do tej pory 10 niezwykle prestiżowych nagród. Dzięki aplikacji Ondus App, przeznaczonej na smartfony, każdy może stworzyć osobisty profil ustawień funkcji myjących.  Uwagę przyciągała także nowa linia produktów - kolekcja ceramiki. Została zaprojektowana we współpracy z japońską firmą LIXIL, która również zaznaczyła swoją obecność na stoisku GROHE w postaci głównej atrakcji - koncepcyjnej łazienki, zaprojektowanej przez architekta Shigeru Ban. Trzy unikalne linie wzornicze, najwyższa jakość wykonania i trwała, odporna na zabrudzenia powłoka sprawią, że będzie ona idealnym wyborem dla każdej łazienki.  Do salonu kuchennego wprowadzały zwiedzających  żywe kolory nowych baterii Essence Professional z funkcją FootControl.  Wszyscy zainteresowani produktami i filozofią marki GROHE, mogli dowiedzieć się więcej w specjalnej sali kinowej.  Na targach GROHE  ujawniło prawdziwie rewolucyjne rozwiązanie w kategorii Smart Home: unikalny system chroniący gospodarstwo domowe przed zagrożeniami związanymi z wodą. - Żeby dom był smart, nie musi być cyfrowy. Powinien być inteligentny - powiedział Michael Rauterkus, prezentując systemy: GROHE Sense i GROHE Sense Guard. - Co drugie gospodarstwo domowe ucierpiało przynajmniej raz z powodu szkód poczynionych przez wodę, dlatego postanowiliśmy rozwiązać ten istotny problem. GROHE Sense ostrzega domowników w przypadku wycieku wody, zalania i niepożądanego stopnia wilgotności, podczas gdy GROHE Sense Guard posiada funkcję odcięcia doprowadzenia wody w wypadku sytuacji awaryjnej, zapobiegając tym samym całkowicie powstaniu szkód."
http://kobieta.wp.pl/jaki-zapach-ma-zaufanie-6114412434114689a,"Jaki zapach ma zaufanie? Kształt i intensywność relacji interpersonalnych są w znaczącym stopniu determinowane przez umiejętność obdarzania zaufaniem innych ludzi. Powszechnie wiadomo, że decyzja o tym, czy komuś zaufamy, zależy od wielu zmiennych czynników. Ale czy może zależeć także od zapachu? Okazuje się, że tak. Aromat, który zwiększa naszą zdolność do ufania innym ludziom, to zapach lawendy. Najnowsze badania holenderskich naukowców, opublikowane na łamach czasopisma ""Frontiers in Psychology"", miały na celu ustalenie, czy specyficzne zapachy mogą wpływać na zaufanie międzyludzkie oraz stany kontroli poznawczej. Już wcześniejsze badania przeprowadzone w 1997 roku przez profesora Roberta Baron’a dowiodły, iż w pomieszczeniach, w których unosił się przyjemny zapach, zaobserwowano więcej prospołecznych zachowań. Ludzie chętniej podnosili upuszczony przez kogoś długopis lub rozmieniali sobie wzajemnie pieniądze.  Tym razem do eksperymentu zaproszono 90 osób, które losowo podzielono na trzy grupy po 30 osób. Każda grupa miała za zadanie przeprowadzić tzw. ""grę w zaufanie"". Pierwsza przebywając w pokoju, w którym rozpylono zapach lawendy, druga w pokoju, w którym unosił się zapach mięty, a trzecia (kontrolna) w pokoju pozbawionym zapachów. Każdorazowo w badaniu brała udział para nieznajomych tej samej płci. Przed przystąpieniem do eksperymentu i tuż po nim badani proszeni byli o wypełnienie tzw. ""mapy odczuć"", stworzonej według koncepcji James’a Russell’a (1989 rok). Powyższe miało na celu uzyskanie subiektywnej oceny samopoczucia każdego z uczestników. Badacze chcieli w ten sposób upewnić się, że na poziom zaufania wpływa rozpylony zapach (lub jego brak), a nie indywidualnie odczuwane zmiany w nastroju uczestników. ""Gra w zaufanie"" polegała na tym, że uczestnicy w każdej parze otrzymywali równowartość 5 euro. Badani mogli zatrzymać pieniądze lub przekazać (powierzający) całość lub część kwoty drugiej osobie (powiernik). Uczestnicy otrzymywali informację, iż w momencie przekazania pieniędzy partnerowi kwota ulega potrojeniu i to od osoby obdarowanej zależy, czy zechce podzielić się zyskiem. Kwota, którą powierzający zdecyduje się przekazać powiernikowi, jest w tym badaniu wskaźnikiem zaufania międzyludzkiego. Przeprowadzony eksperyment udowadnia, że zapach ma wpływ na zaufanie międzyludzkie. Ponadto wspiera on tezę o tym, że zaufanie jest zjawiskiem wrażliwym na czynniki środowiskowe i sytuacyjne. Zaobserwowano bowiem, iż zachowania uczestników w pomieszczeniu, w którym rozpylono zapach lawendy, charakteryzowały się wzrostem poziomu zaufania w porównaniu do pokoju, w którym unosił się zapach mięty oraz pokoju kontrolnego (bez zapachu). Ludzie w ""lawendowych pokojach"" chętniej dzielili się pieniędzmi. Ma to związek z uspokajającymi właściwościami zapachu tej rośliny.  Nie zaobserwowano natomiast efektu obniżenia stopnia zaufania w pokoju, w którym rozpylono zapach mięty w odniesieniu do pokoju kontrolnego. Naukowcy nie znaleźli również dowodów na to, że to poziom odczuwanej przyjemności ani poziom pobudzenia (ustalone subiektywnie przez każdego uczestnika na podstawie tzw. ""mapy odczuć""), miały bezpośredni wpływ na zaufanie, jakim badani obdarzali siebie nawzajem.  Jednakże w tym przypadku mamy do czynienia jedynie z oceną świadomego stanu samopoczucia poszczególnych uczestników, co nie pozwala na wykluczenie oddziaływania zmian w obszarze odczuwanej przyjemności i pobudzenia. Eksperyment nie uwzględniał także wrażliwości na zapachy poszczególnych uczestników ani progu węchowej wyczuwalności. Badający wskazali również, że nie odnieśli się do tego, czy uczestnicy byli świadomi obecności konkretnego zapachu.  Niezależnie od wskazanych ograniczeń przedstawionego badania, warto zastanowić się nad korzystnym działaniem zapachu lawendy w sytuacjach skupiających się wokół relacji międzyludzkich. Warto pamiętać o szczególnych właściwościach zapachowych lawendy w kontekście prowadzonych rozmów handlowych, transakcji czy gier zespołowych – wszędzie tam, gdzie zaufanie i współpraca mają kluczowe znaczenie dla pomyślności relacji międzyludzkich.  Tekst pochodzi z serwisu badania.net"
http://kobieta.wp.pl/jazda-po-polsku-czyli-o-czym-polacy-dyskutuja-w-samochodzie-6114395370555521a,"Jazda po polsku, czyli o czym Polacy dyskutują w samochodzie Na pytanie – ile czasu statystyczny Polak spędza codziennie w aucie - wielu z nas, szczególnie tych mieszkających w dużych miastach i podróżujących w ciągłych korkach, odpowiada – za dużo! A zastanawialiście się o czym rozmawiają Polacy podczas jazdy samochodem? Jakie cechy cenią najbardziej u kobiet, a jakie u mężczyzn? Te i wiele innych pytań podróżujący samochodem usłyszą ze swojej nawigacji, której głosem będzie Katarzyna Pakosińska. Zapnijcie pasy, w nowym programie TLC szykuje się dobra jazda!  Jednymi z przepytywanych podróżnych będą Stella i jej mama. Obie panie to absolutne fanki różowego koloru, co nietrudno zauważyć. Na co dzień zajmują się hodowlą psów i mają dość otwarte podejście do życia. Z kolei Jarek i Sebastian to przyjaciele z Krakowa, którzy od kilkunastu lat mieszkają w Warszawie. Ich praca wiąże się z modą i stylizacją. Swoimi poglądami na życie dzielą się chętnie. Podobnie zresztą, jak kolejna grupa podróżujących – Krzysiek, Magda i Ania. Wszyscy są wielbicielami sportów ekstremalnych. Natomiast Karolina i Ania to młode, bystre dziewczyny, dla których świat internetu nie ma tajemnic. Zaś Natalia oraz Klaudia to koleżanki przywiązujące wiele uwagi do wyglądu. Nie brak im jednak przy tym dystansu do siebie i poczucia humoru, co nieco neutralizuje ich styl bycia. Podróżując polskimi drogami będzie można poznać również Irka i Damiana. Uwielbiają las i łowienie ryb. Jeden z panów ma 65 lat i jest świeżo po rozwodzie. Wiesława i Eryk to znajomi, którzy poznali się na dancingu międzypokoleniowym. Choć skończyli już 80 lat nadal aktywnie korzystają z życia. Ona śpiewa w operze i gra w kabaretach, a on jest byłym partyzantem.  - Jest śmiesznie i zabawnie. To rozrywka w czystej postaci, a jednocześnie dobre studium dla socjologów i satyryków. Program balansuje między skrajnymi emocjami. W jednym momencie widz może śmiać się do łez, a w drugim ocierać łzy ze wzruszenia. Osobiście mam swoich ulubionych bohaterów. Jest nimi dwójka taksówkarzy. Z pewnością dostarczą oglądającym wiele frajdy” – tak oceniła program Katarzyna Pakosińska.  „Jazda po polsku” to program, w którym mamy jedyną w swoim rodzaju okazję do bezkarnego podsłuchiwania i podglądania innych. Dzięki wyjątkowej nawigacji oraz kamerom zamontowanym w autach bohaterów, dowiadujemy się o czym rozmawiają podczas podróży samochodem. A tym samym poznajemy interesujący światopogląd, wyłaniający się z niekontrolowanych rozmów. Dowcipny, momentami zaskakujący, a niekiedy szokujący obraz rzeczywistości inspirowany jest pytaniami, jakie bohaterowie słyszą z nawigacji. Swojego głosu użyczyła do niej Katarzyna Pakosińska - artystka kabaretowa, aktorka oraz bez wątpienia właścicielka najpiękniejszego uśmiechu i najpozytywniejszego głosu w naszym kraju. O co zapyta Polaków, dowiemy się już w 23 kwietnia!"
http://kobieta.wp.pl/co-to-znaczy-ze-brzuszek-dziecka-jest-delikatny-6114362724157057a,"Co to znaczy, że brzuszek dziecka jest delikatny? Ubranka z miękkich i przyjaznych tkanin, atestowane zabawki i akcesoria, sprzęt do sterylizacji – wszystko to przygotowujemy na przyjęcie nowego członka rodziny. Jako troskliwi rodzice chcemy w ten sposób zadbać o komfort i bezpieczeństwo nowo narodzonego maluszka, a także zapewnić mu odpowiednie warunki do wzrostu i rozwoju. Od pierwszych chwil trzeba też poświęcić wiele uwagi delikatnemu brzuszkowi dziecka. Nie jest on jeszcze w pełni dojrzały, a zatem bardzo wrażliwy. Pracowity brzuszek
Po narodzinach układ pokarmowy wciąż się rozwija, chociaż kluczowe organy zostały już wykształcone i rozpoczęły swoje działanie jeszcze w brzuchu mamy. Mimo to układ pokarmowy malucha nadal dojrzewa przez kilka pierwszych lat jego życia. Dopiero po 1. urodzinach enzymy trawienne osiągną pełną aktywność. Malutki organizm nie umie jeszcze radzić sobie z każdym typem pokarmu, dlatego jest bardzo wrażliwy na to, jakie pożywienie i w jakich ilościach otrzymuje. Dla niemowlęcia najlepsze jest oczywiście mleko mamy, które zaspokaja wszystkie jego potrzeby żywieniowe i chroni delikatny brzuszek. Mleko na miaręWarto pamiętać, że brzuszki maluchów mają szczególne potrzeby żywieniowe, które znacznie różnią się od potrzeb dorosłych. Ważnym elementem diety małego dziecka jest mleko, a jeśli mama nie może już karmić piersią, dobrze jest dopasować mleko modyfikowane do konkretnych potrzeb maluszka (np. specyficznych problemów trawiennych okresu wczesnodziecięcego) oraz wieku dziecka. Co lubi wrażliwy brzuszek?
Niezbędnymi składnikami mleka modyfikowanego są wapń i witamina D, a także żelazo i wielonienasycone kwasy tłuszczowe z grupy omega 3. Warto również zwrócić uwagę na specyficzne składniki mleka, które mogą wspierać delikatny układ pokarmowy dziecka. Ważna jest na przykład zawartość błonnika pokarmowego. Mleko następne Bebiko PRO+ 2 zawiera specjalną, opatentowaną kompozycję oligosacharydów GOS/FOS, a także LACTOFIDUS – unikalny proces inspirowany naturalnym zjawiskiem fermentacji mlekowej. Odpowiednio dobrany pokarm będzie dla maluszka nie tylko źródłem niezbędnych składników odżywczych, ale też cennym wsparciem w rozwoju jego nadal dojrzewającego i wrażliwego układu pokarmowego. Ważne informacje: Karmienie piersią jest najwłaściwszym i najtańszym sposobem żywienia niemowląt oraz rekomendowane dla małych dzieci wraz z urozmaiconą dietą. Mleko matki zawiera składniki odżywcze niezbędne do prawidłowego rozwoju dziecka oraz chroni je przed chorobami i infekcjami. Karmienie piersią daje najlepsze efekty, gdy matka prawidłowo odżywia się w ciąży i w czasie laktacji oraz gdy nie ma miejsca nieuzasadnione dokarmianie dziecka. Przed podjęciem decyzji o zmianie sposobu karmienia matka powinna zasięgnąć porady lekarza."
http://kobieta.wp.pl/gry-planszowe-reaktywacja-5983047037011073a,"Gry planszowe – reaktywacja Dzieciństwo wielu z nas upłynęło pod znakiem gier planszowych. Nikt wtedy nawet nie marzył o kanałach z kreskówkami, Play Station i Internecie. Dzieciństwo wielu z nas upłynęło pod znakiem gier planszowych. Nikt wtedy nawet nie marzył o kanałach z kreskówkami, Play Station i Internecie. Na stoiskach z zabawkami nie było wyboru takiego, jak obecnie. Anachronizm z dzieciństwa? Jeśli któraś dziewczynka miała naprawdę ładne lalki, to znaczyło to, że jej tata pojechał „na saksy” do Niemiec. Większość z nas jednak była nieświadoma tego, że nasze zabawki nie są tak kolorowe i błyszczące jak te na Zachodzie. Grałyśmy w Chińczyka czy Eurobussiness, siedząc po turecku na dywanie wokół kartonowej planszy, energicznie potrząsając kostką i ten rodzaj rozrywki naprawdę nam odpowiadał. Niestety w pewnym momencie zainteresowanie grami spadło. Uznano je za anachroniczne. Polska zachłysnęła się pierwszymi komputerami Commodore i grami telewizyjnymi Pegasus, a gry planszowe popadły z niełaskę na długie lata. Nam pozostało z sentymentem wspominać chwile, gdy naprawdę fantastycznie bawiłyśmy się, przesuwając charakterystyczny stożkowy pionek (o wymyślniejszym kształcie nikt nawet nie śnił) po kartonowej planszy. Na szczęście wielbiciele gier planszowych mają powód do radości: ten typ rozrywki na powrót staje się popularny. Oby tym razem gry zagościły w naszych domach na dłużej.  SKĄD SIĘ WZIĘŁY WAKACJE?   JAK PODRÓŻUJEMY?   JAK DBA O SIEBIE FACET ZNAD WISŁY? Rozrywka stara jak świat Badania archeologiczne dowodzą, że jedną z pierwszych gier planszowych w historii ludzkości był senet (rodzaj warcabów), w który grano 3500 lat przed naszą erą, w starożytnym Egipcie. Oznacza to, że ten rodzaj rozrywki nie jest, jak uważa wielu, nowym, bo zaledwie kilkusetletnim wynalazkiem. Na przestrzeni wieków zmieniały się trendy - gry cieszyły się raz większym, raz mniejszym uznaniem. Jednak prawdziwe życie gier planszowych zaczęło się dopiero w XX. wieku, kiedy to uformowała się klasa średnia, dysponująca pieniędzmi, które trzeba było na coś wydać, i wolnym czasem, który aż prosił się o wypełnienie. Złote lata gier planszowych przypadają na czwartą dekadę dwudziestego stulecia, kiedy powstały najpopularniejsze z nich. Dlaczego znikły? W momencie, gdy okazało się, że istnieje alternatywa dla tradycyjnych gier planszowych, ochoczo sięgnęliśmy po joysticki. Chcieliśmy nowości. Jednak, paradoksalnie, wiele gier komputerowych czy telewizyjnych było odpowiednikami gier planszowych i trend ten utrzymuje się do dziś. Co jeszcze sprawiło, że nowe technologie wyparły tradycyjne rozrywki? Komputer czy Play Station może być naszym przeciwnikiem. Nie trzeba już szukać chętnych do zabawy, prosić tatę, by zostawił gazetę, czy siostrę, by oderwała się od telewizora. W przypadku gry planszowej, jeśli nie znajdą się przynajmniej dwie chętne do rozgrywki osoby, można o niej zapomnieć. Z nowoczesnymi grami nie ma tego problemu. Jednak to, że komputer może zastąpić człowieka, to wcale nie powód do euforii. Grając w gry planszowe można nauczyć się współpracy z innymi, poznać praktyczne znaczenie słów „reguły” i „kompromis”. Gry komputerowe to też oszczędność miejsca. Może zabrzmieć to dziwnie, bo przecież komputer to monitor, stacja dysków, myszka, klawiatura, głośniki… Jednak tak naprawdę komputer to coś, co każdy ma w domu tak czy inaczej. A pudełka z grami planszowymi zajmują naprawdę sporą przestrzeń. Gier nie trzeba rozstawiać, ani sprzątać. Rozkładanie to pół biedy, ale chowanie wszystkiego do pudełka to czynność niespecjalnie lubiana.  SKĄD SIĘ WZIĘŁY WAKACJE?   JAK PODRÓŻUJEMY?   JAK DBA O SIEBIE FACET ZNAD WISŁY? Powrót do przeszłości W tej chwili gier planszowych sprzedaje się coraz więcej. Ludzie kupują je dużo chętniej niż jeszcze kilka lat temu. Najzabawniejsze jest jednak to, że są one popularne nie tyle wśród dzieci, co wśród dorosłych. Oczywiście rodzice będący amatorami tego typu rozrywki zachęcają do niej swoje pociechy, jednak mimo to przeciętny gracz ma około 25-35 lat. Właściwie nie ma się czemu dziwić. Większość przedszkolaków czy dzieci w wieku szkolnym woli śledzić losy bohaterów ulubionych kreskówek niż monotonnie przesuwać pionek po planszy. Maluchy stawiają na rozrywki raczej trójwymiarowe niż na tradycyjny zestaw kostka-pionek. Natomiast my, dorośli, dla których gry planszowe do powrót do dziecięctwa, uważają, że taki sposób spędzania wolnego czasu jest rewelacyjny. Nie sądzą też, żeby takie zachowanie było dziecinne. Przemysł gier planszowych działa coraz prężniej. Jak grzyby po deszczu, pojawiają się nowe sklepy internetowe, które specjalizują się w ich sprzedaży. Ukazują się również specjalistyczne wydawnictwa im poświęcone. Coraz więcej kawiarni, oprócz gazet, które można przejrzeć popijając kawę, ma również w zanadrzu kilka pudełek z grami planszowymi, przeznaczonych dla swoich klientów. To świetny sposób na spędzenie popołudnia w gronie przyjaciół, z filiżanka dużej latte w jednej dłoni i kostką w drugiej.  SKĄD SIĘ WZIĘŁY WAKACJE?   JAK PODRÓŻUJEMY?   JAK DBA O SIEBIE FACET ZNAD WISŁY? Same plusy Niewątpliwą zaletą gier planszowych jest to, że są świetnym sposobem na integrację. Są też dużo mnie agresywne niż komputerowe. W tych drugich zwykle chodzi o podbijanie świata i zabijanie wrogów. Poza tym cena również nie odstrasza. Już za 50 zł możemy zapewnić rozrywkę sobie i swoim bliskim (gry to koszt 50-200 zł). No i, jak zostało już wspominane, są dla dzieci doskonałą szkołą współżycia w grupie. Gra planszowa to typowa rodzinna rozrywka. Na ogół nie ma ograniczeń dotyczących wieku graczy. Naturalnie nie posadzimy przy Monopoly dwulatka, bo szybciej zje pionek niż przesunie go po planszy! Najlepsze z najlepszych Obecnie do najpopularniejszych gier należą:
- edukacyjne – Super farmer, Unia Europejska, memory, Kot w worku;
- przygodowe – Tajemnice labiryntu;
- logiczne – Sudoku, Rummikub, Mastermind, warcaby, szachy;
- towarzyskie – Tabu, Twister, Kim ja jestem?, Jenga. Trudno podzielić gry na jednoznacznie damskie i męskie. O tym, jaką wybieramy, decydują indywidualne preferencje. Wybierzemy szachy, jeśli chcemy poćwiczyć swoje umiejętności strategiczne; węże i drabiny, gdy liczymy, że dopisze nam fart; Scrabble, jeżeli mamy ochotę wykazać się pewnymi umiejętnościami, ale również nie przeszkadza nam, że wiele zależy od przychylności fortuny. Płeć nie ma tu nic do rzeczy.  SKĄD SIĘ WZIĘŁY WAKACJE?   JAK PODRÓŻUJEMY?   JAK DBA O SIEBIE FACET ZNAD WISŁY?"
http://kobieta.wp.pl/bajki-ktore-lecza-5982083086930561a,"Bajki, które leczą Zamiast nieustannie powtarzać mu: ""nie kłóć się z bratem, sprzątaj zabawki, popraw oceny"", możemy  przeczytać Bajkę-Pomagajkę. Na pytanie: ""Po co opowiadamy dzieciom bajki?"", rodzice najczęściej odpowiadają: ""rozwijamy wyobraźnię dziecka, wzbogacamy słownictwo, budujemy wzajemny kontakt"". Mało który rodzic wie, że istnieją opowieści, których czytanie pomoże dziecku poradzić sobie z lękiem przed dentystą czy szkołą. Zamiast nieustannie powtarzać mu: ""nie kłóć się z bratem, sprzątaj zabawki, popraw oceny"", możemy przeczytać Bajkę-Pomagajkę. Pięcioletnia Kaja panicznie bała się pająków. Uciekała z krzykiem na widok nawet najmniejszego pajęczaka. Dla rodziców był to bardzo duży problem, ponieważ rodzina mieszka w drewnianym domu za miastem, gdzie pająki upodobały sobie zewnętrzne ściany budynku. Katarzyna Klimowicz, mama Kai, polonistka, od ponad dwóch lat zajmuje się promowaniem w Polsce metody bajkoterapii. Postanowiła napisać córeczce tekst terapeutyczny. Bohaterem jest pajączek Władzio, który z kącika domu obserwuje ludzi. Widzi dziewczynkę, która jest dużo większa od niego, coś krzyczy, a Władzio nic z tego nie rozumie. Pajączek cicho płacze w kąciku, a dziewczynka słysząc to, pyta go: co się stało. Władzio zwierza się, że jest mu bardzo smutno, ponieważ ludzie przed nim uciekają, a on nie wie, dlaczego to robią. Kaja tłumaczy pajączkowi Władziowi, że niektórym z nich wydaje się on brzydki, dlatego wolą unikać spotkania z nim. Kiedy jednak bohaterka bajki uważnie przyjrzała się Władziowi, zobaczyła, że jest bardzo sympatycznym owadem i wcale nie takim brzydkim, jak zwykło się o pająkach myśleć. Kaja i Władzio zaprzyjaźniają się. Od kiedy mama przeczytała Kai tekst o pajączku Władziu, dziewczynka przestała z lękiem i obrzydzeniem reagować na widok pajęczaków. Zaczęła o nich myśleć, jak o sympatycznych w gruncie rzeczy stworzonkach, właśnie takich jak bajkowy Władzio. - Córce pomogło to, że pająk z opowiadania był ładny. Potem wielokrotnie rysowała pająki, np. w kolorowe paski na korpusie - mówi Katarzyna Klimowicz. Oswajanie emocji Bajki-Pomagajki ale też inne opowieści, działają na dzieci terapeutycznie, bo przede wszystkim pomagają im radzić sobie z emocjami. Dzieci mogą przeżywać emocje razem z bohaterami książek, ale też przyjrzeć się im z dystansu. Rodzice często popełniają błąd mówiąc: ""Nie wolno zazdrościć kolegom; czego się boisz; nie ma się czego wstydzić."" Zanegowanie uczuć powoduje, że dziecko nie radzi sobie z nimi. Słysząc, że ma się nie bać, stara się wyprzeć lęk, chociaż nie przestaje go odczuwać. A nieuświadomione emocje działają ze zdwojoną siłą. Dlatego czytanie w ogóle, nie tylko tekstów terapeutycznych, wspiera emocjonalny rozwój dziecka. - Rodzice zapisują dzieci na dodatkowe lekcje języków czy zajęcia plastyczne. Oczekują, że będą dobrze liczyły i czytały. Sądzą, że najlepszą inwestycją w przyszłość dziecka, jest jego rozwój intelektualny. Nie mają świadomości, że równie ważna jest sfera emocjonalna dziecka - mówi Katarzyna Klimowicz. Bajka terapeutyczna różni się jednak od pozostałych opowiadań. Przede wszystkim jest pisana pod kątem konkretnego problemu, często również dla konkretnego dziecka. Nie tylko daje możliwość przeżywania emocji - jak każda historia epicka, ale też zawiera wskazówki, jak radzić sobie z uczuciami. W tekstach terapeutycznych są też podpowiedzi, co można zrobić, żeby wyjść z trudnej sytuacji. Ale – co bardzo ważne w bajkoterapii – bohater opowieści musi sam wpłynąć na swoje życie, to on je może zmieniać i zmienia. Często ktoś mu pomaga, ale to on jest niejako „panem swojego losu”. Tradycyjne, dobrze nam znane baśnie, najczęściej nie zawierają tego elementu. ""Brzydkie kaczątko"" może być wsparciem dla dzieci odrzucanych przez grupę. Baśń może pomóc przeżyć i oswoić samotność czy smutek związany z brakiem akceptacji rówieśników. Zakończenie opowieści jest jednak niezgodne ze sztuką pisania tekstów terapeutycznych. Brzydkie Kaczątko przeistacza się w łabędzia. Dziecko dostaje informację: wszystko rozwiąże się samo, wystarczy poczekać. W rzeczywistości najczęściej musimy sami zapracować na to, żeby z Brzydkiego Kaczątka stać się pięknym, dojrzałym ptakiem. - Możemy przeczytać dziecku ""Brzydkie Kaczątko"", ale nie zatrzymujmy się na tej książce, jeśli ma ono problem z akceptacją - radzi Katarzyna Klimowicz. Jak dobrać bajkę Rodzice, czy opiekunowie mogą sami napisać opowiadanie terapeutyczne, albo skorzystać ze zbioru już gotowych Bajek - Pomagajek. Można znaleźć na stronie www.abcbaby.pl. w Banku Bajek oraz w książkach Marii Molickiej ""Bajki terapeutyczne"" i ""Bajki terapeutyczne cz. II"", czy Doris Brett ""Bajki, które leczą"". Żeby jednak dopasować odpowiednio tekst do problemu, trzeba najpierw bacznie przyjrzeć się dziecku. Określić z czym tak naprawdę ma problem. Dzięki bajce terapeutycznej dziecko powinno zrozumieć, skąd bierze się w nim lęk, czy agresja. Tekst powinien też podsunąć dziecku dobre rozwiązanie jego problemu. Rodzice bardzo często mylą problemy z ich objawami. Mówią: ""Moje dziecko jest nieufne, boi się szkoły, mój syn bije kolegów"". To jest to, co widzimy na zewnątrz, widzimy sposób, w jaki dziecko daje sobie radę. Żeby właściwie pomóc dziecku, trzeba natomiast dotrzeć do źródeł problemu, odpowiedzieć na pytanie: ""Co powoduje, że moje dziecko boi się chodzić do szkoły, dlaczego jest agresywne""? Powodem agresji może być przemoc w domu. Lęk przed szkołą może brać się ze złego traktowania przez któregoś z rówieśników, czy problemów w nauce. Dlatego na warsztatach bajkoterapii najpierw rodzice i nauczyciele dowiadują się, jak rozmawiać z dziećmi o strachu i innych trudnych emocjach. Poznają typy bajek. Dopiero potem uczą się samodzielnego pisania tekstów. Dzięki warsztatom rodzice lepiej rozumieją, na czym polega pomoc dziecku w poradzeniu sobie z problemem. Po szkoleniu każdy rodzic wie, że gdy jego dziecko przeżywa np. zazdrość, to nie należy pisać historii o Krzysiu, który jest „złym” chłopcem, bo zazdrości koledze piątki z plastyki, a zawsze trzeba cieszyć się z sukcesów innych. To nie pomoże dziecku. Wzmocni w nim jedynie poczucie winy z powodu przeżywanej zazdrości. W tym wypadku trzeba przede wszystkim zaakceptować uczucie, które pojawiło się w dziecku, a przez odpowiednio zbudowaną historię pokazać, że zazdrość może motywować do podejmowania działań, które zmierzają do sukcesu. Jeśli nie czujemy się przekonani do samodzielnego pisania, zawsze można wybrać historię z istniejącego już dość bogatego zbioru bajek terapeutycznych. Dobrze napisany tekst nie zaszkodzi dziecku. Jeśli niezbyt trafnie dopasujemy bajkę do problemu dziecka, to co najwyżej nie zadziała terapeutycznie. Odpowiednio dobrana bajka często całkowicie rozwiązuje problem dziecka. Katarzyna Klimowicz wspomina mamę kilkuletniej dziewczynki. Córeczka wciąż powtarzała, że śni się jej potwór, który leży w korytarzu, a ona bardzo się go boi. Na niewiele zdało się powtarzanie jej: ""Potworów przecież nie ma, więc nie ma się czego bać"". Klimowicz poleciła do przeczytania bajkę Doris Brett, o dziewczynce, którą co noc we śnie gonią tygrysy. Mama bohaterki bajki radziła córce, żeby następnym razem nie uciekała, ale zapytała, czego tygrysy od niej chcą. Którejś nocy dziewczynka posłuchała rad, zatrzymała się i pyta tygrysy dlaczego wciąż ją gonią. Na co zwierzęta odpowiedziały: ""Gonimy cię, bo chcemy się z tobą bawić"". Potwór w korytarzu może też jest małym potworkiem, który chce się z dzieckiem bawić. Baśnie pozwalają zobaczyć problem z innej, jaśniejszej strony. Bohaterowie mówią o dzieciach Dzieci nie zawsze umieją powiedzieć, co czują, ale bywa, że ulubieni bohaterowie mówią to za nich. Tylko trzeba umieć to odczytać. Tak jak w przypadku czteroletniej dziewczynki, która za każdym razem litowała się nad wilkiem z „Czerwonego Kapturka”. Mówiła: ""Biedny ten wilk, złapali go i ukarali”. Mama nie potrafiła zrozumieć i niepokoiło ją to, że jej dziecko nie współczuje ofiarom, ale złej postaci bajki. Okazało się, że dziewczynka jest krnąbrna, nie wykonuje poleceń i często jest za to karcona. Zidentyfikowała się z wilkiem na zasadzie wspólnoty przeżycia: oboje jesteśmy karani, oni nas nie rozumieją. Nie narzucajmy dziecku, którego bohatera ma lubić. Nie mówmy: Śpiąca Królewna jest dobra, a Macocha zła. Dowiedzmy się, co takiego jest w danej postaci, że właśnie na nią dziecko zwróciło uwagę. Czytajmy bajkę tyle razy, ile dziecko chce, nawet po kilkanaście razy. Trzeba poczekać, aż samo zechce rozmawiać. Jeśli nic nie mówi, to nie pytamy: ""I co myślisz? Podobało Ci się?"". A z drugiej strony powinniśmy 
być gotowi na rozmowę, bo samo przeczytanie bajki nie zawsze załatwia sprawę. Jeśli rodzice czy pedagodzy nauczą się, jak dobierać i czytać dziecku bajki terapeutyczne, mogą one okazać się niezastąpione. Nauczycielka w przedszkolu podejrzewała, że jedna z dziewczynek może być molestowana. Nie wiedziała, jak ma zapytać o to dziecko. Wszystkim w grupie przeczytała tekst ""O odważnej dziewczynce i złym czarodzieju"" Marii Molickiej. W bajce zły czarodziej w różny sposób krzywdzi główną bohaterkę, m.in. zabiera jej głos. Po wielu przygodach, odzyskuje ona straconą część siebie. Po lekturze bajki dzieciaki rozmawiały o niej. Dziewczynka, co do której nauczycielka żywiła podejrzenia, że jest krzywdzona, nie brała udziału w dyskusji. W pewnym momencie jednak wstała i powiedziała: ""Wy nic nie rozumiecie. To jest bajka o moim wujku"". W ten sposób potwierdziły się podejrzenia wychowawczyni. Z bohaterką identyfikują się dzieci, które poczuły się skrzywdzone. Baśń często wykorzystywana jest w rodzinach zastępczych, gdzie trafiają dzieci po trudnych przeżyciach. Niesie im komunikat: Jeśli ci ktoś 
wyrządza coś złego, to powiedz o tym dorosłym, bo nikt nie ma prawa cię krzywdzić.  Bajka-Pomagajka na dobranoc Opowiadania terapeutyczne nie tylko pozwalają oswoić trudne emocje, ale też działają edukacyjnie. Zamiast zrzędzić: ""wiecznie zostawiasz bałagan"", można pokazać dziecku, że porządek jest fajny, bo szybko można znaleźć grę i wtedy więcej czasu zostaje na zabawę. Dzieci miewają też pracowite, pełne wrażeń dni, wtedy możemy poczytać mu bajkę relaksacyjną. Rodzice muszą jednak pamiętać, że nawet najlepiej napisany i dobrany tekst, nie zawsze będzie lekiem na wszystkie problemy syna, czy córki. Czasami warto udać się do psychologa dziecięcego. Bajkoterapia zawsze jednak może iść w parze z psychoterapią."
http://kobieta.wp.pl/kalambury-liczba-graczy-zasady-i-przebieg-gry-6114085418600577a,"Kalambury – liczba graczy, zasady i przebieg gry Kalambury są popularną grą zarówno wśród dzieci, jak i dorosłych. Pozwalają się odprężyć i miło spędzić czas. Kalambury oznaczają operowanie słowami dwuznacznymi. Są wykorzystywane w grach, aby wywołać śmiech i dostarczyć rozrywkę uczestnikom zabawy. Kalamburowe hasła można pokazywać lub rysować. Kalambury to gra towarzyska, w którą można grać w każdym wieku na imprezie, urodzinach lub wieczorze ze znajomymi. Kalamburowe zagadki najlepiej rozwiązuje się w drużynach trzyosobowych, ponieważ jedna osoba pokazuje lub rysuje hasło, a dwie osoby zgadują. Istnieją jednak sytuacje, w których jest mniej lub więcej osób, dlatego można wyróżnić dwa rodzaje kalambur: W tym wypadku, kolejność osób przedstawiających kalambury zależy od tego, kto zgadł hasło. Kolejną zagadkę otrzymuje się od uczestnika wcześniej pokazującego / rysującego. Można również przed imprezą wypisać na karteczkach skategoryzowane hasła (postaci z bajek czy tytuły filmów). W kalamburach drużynowych czuć ducha rywalizacji. Jeśli na imprezie jest więcej osób, można podzielić się na więcej drużyn, jednak każda powinna mieć taką samą lub podobną liczbę graczy. Istnieje również wyznaczenie osoby prowadzącej kalambury, która będzie sprawdzała czas przedstawienia oraz liczbę punktów. Zasady kalambur są proste: Kalambury można rysować (oczywiście nie wolno pisać liter!), pokazywać (bez mówienia!) lub mówić (bez użycia słowa - klucza). W przypadku kalambur pomocna okazuje się również mimika. Z tego względu hasła mogą mieć różny stopień trudności. Można zacząć od najprostszych zagadek, tak aby uczestnicy mogli się wciągnąć w rozrywkę. Nad hasłami warto pomyśleć przed imprezą. Można skorzystać z internetowych kalambur lub planszowych kalambur. Dobrym rozwiązaniem jest również prośba do każdego uczestnika imprezy, aby napisał na karteczkach 3-4 hasła, które kojarzą mu się z określonym tematem. Wśród tematów kalambur najczęściej pojawia się:  Warto również dobrać rodzaj kalambur do wieku uczestników. Kalambury dziecięce będą różniły się od kalambur dla dorosłych."
http://kobieta.wp.pl/10-letnia-perkusistka-z-danii-robi-furore-6114012407494785a,"10-letnia perkusistka z Danii robi furorę Johanne Astrid jest zwyciężczynią duńskiej edycji programu „Mam talent”. Jej występ i wykonanie „Killing In The Name Of” Rage Against The Machine i „Wholle Lotta Love” Led Zeppelin sprawiły, że stała się znana w Danii i nie tylko. W wieku 6 lat Johanne zaczęła marzyć o perkusji. Rodzice kupili jej zestaw perkusyjny i pozwolili jej spróbować swoich sił za talerzami. Okazało się, że ma wielki talent.  Jej filmiki mają po kilkaset tysięcy odtworzeń, co jest marzeniem każdego początkującego zespołu. W sieci można obejrzeć jej wersje hitów m.in. Metalliki.  W programie „Mam talent” wygrała ponad 100 tys. zł. Czy przeznaczy je na rozwój kariery i lepszy sprzęt? Czy jeszcze o niej usłyszymy? – Dużo o tym nie myślałam, ale wiem, że chciałabym grać na bębnach, gdy dorosnę – przekonuje mała artystka. 
– Marzę o występach z prawdziwym zespołem – dodaje.   Mówi też, że była w szoku po zwycięstwie. – Przyrzekam! Myślałam, że wszystko zagrałam źle – wyznała w wywiadzie dla duńskiej TV2.  - To wyzwalające i ożywcze zobaczyć tak bardzo uzdolnioną i tak młodą dziewczynę w środowisku perkusistów, które jest zdominowane przez mężczyzn. Słyszałem ją kilkakrotnie i za każdym razem robiła na mnie olbrzymie wrażenie. Ma świetną technikę, co jest rzadkie u osób w jej wieku – komentuje Mark Falgren, duński bębniarz.  Dodajmy, że chyba najsłynniejszą kobietą - perkusistką jest Meg White, która występowała w zespole The White Stripes."
http://kobieta.wp.pl/najczestsze-bledy-w-pielegnacji-wlosow-5982687607329921a,"Najczęstsze błędy w pielęgnacji włosów Zadbane włosy są wizytówką każdej kobiety, ale często nie jesteśmy zadowolone z ich wyglądu i kondycji. Zapominamy, że stan naszych włosów zależy przede wszystkim od sposobu ich pielęgnacji. Wiele z nas często popełnia błędy, które je osłabiają i niszczą. Sprawdź, czego zdecydowanie powinnaś się wystrzegać. Zadbane włosy są wizytówką każdej kobiety, ale często nie jesteśmy zadowolone z ich wyglądu i kondycji. Zapominamy, że stan naszych włosów zależy przede wszystkim od sposobu ich pielęgnacji. Wiele z nas często popełnia błędy, które je osłabiają i niszczą. Sprawdź, czego zdecydowanie powinnaś się wystrzegać.  Narażenie włosów na wysoką temperaturę
Przede wszystkim włosów nie należy myć w gorącej wodzie, ponieważ w wysokiej temperaturze otwierają się łuski, wskutek czego kosmyki tracą blask i siłę. Poza tym ciepło pobudza gruczoły łojowe do pracy. Dlatego włosy najlepiej myć letnią wodą. Równie szkodliwe dla włosów jest narażenie ich na działanie suszarki, lokówki czy prostownicy. Stylizacja fryzury urządzeniem, które ma więcej niż 200 stopni, osłabia włosy aż o 50 procent i sprawia, że włosy farbowane szybciej wyglądają nieciekawie. Dlatego korzystaj z suszarki, która ma regulację temperatury, a po inne urządzenia do stylizacji sięgaj od czasu do czasu – koniecznie zabezpieczając wcześniej włosy specjalnymi preparatami ochronnymi.  Za krótkie spłukiwanie Mycie włosów w letniej wodzie to nie wszystko. Ważne, aby spłukiwać je porządnie, bez pośpiechu. Włosy po umyciu należy płukać tak długo, aż staną się śliskie. Najlepiej robić to pod prysznicem. Woda powinna być idealne czysta – nie może się pienić. Włosy wielokrotnie spłukane, bez resztek szamponu, zrobią się lśniące i gładkie, rzadziej się będą także przetłuszczać. Wskazówka: niektóre kobiety spłukują włosy wodą mineralną, ponieważ woda z kranu zazwyczaj jest twarda, co niekorzystnie wpływa na ich wygląd. Na koniec włosy należy koniecznie spłukać zimną wodą, co zamknie łuski i sprawi, że kosmyki staną się lśniące. Łamanie włosów Robimy to w różny sposób. Włosy mogą się połamać np. podczas nieumiejętnego czesania czy rozjaśniania domowymi sposobami. Włosów nie wolno ciągnąć, rozczesywać „na siłę” czy szarpać. Już nawet zbyt intensywne pocieranie ręcznikiem mokrych kosmyków może skończyć się dla nich fatalnie – ręcznik należy delikatnie przykładać do pasemek i ścierać z nich nadmiar wody. Także zbyt ciasna gumka może osłabić włosy i sprawić, że staną się łamliwe. Rozwiązanie? Zaopatrz się w odpowiednie akcesoria do stylizacji (grzebień o grubych oczkach, szczotkę z naturalnego włosia) i traktuj swoje włosy łagodnie, nie ściskając ich gumkami i nie szarpiąc. Uwaga – jeśli twoje włosy są słabe i łatwo się łamią, zwróć uwagę na swoją dietę. Może brakować ci witaminy C, żelaza, cynku albo protein. Za duża ilość kosmetyków W przypadku pielęgnacji włosów wskazany jest umiar. Zwłaszcza gdy w grę wchodzi stosowanie kosmetyków. Jeśli będzie ich za dużo, może się to fatalnie odbić na wyglądzie i kondycji twoich kosmyków. Szampon, odżywka, maska, żel, lakier… Twoje włosy naprawdę tego nie potrzebują. Nadmiar produktów do stylizacji obciąży je, sprawi, że szybciej zaczną się przetłuszczać, może to również skończyć się łupieżem. Dlatego sięgaj po sprawdzone kosmetyki przeznaczone do twojego rodzaju włosów (!) – i tylko z umiarem. Po umyciu włosów nałóż na nie odżywkę ze spłukiwaniem, która ich nie obciąży. Raz-dwa razy w tygodniu zdecyduj się na wzmacniającą maseczkę. Co tydzień włosy należy także solidnie nawilżyć. Mycie włosów codziennie Wiedziałaś, że to też im szkodzi? To jasne, że każda z nas chce mieć zawsze świeże, czyste i pachnące włosy, ale jeśli będziesz myła je każdego dnia, pozbawisz skórę głowy tłuszczu, który jest dla niej naturalnym płaszczem ochronnym. Jeśli natomiast będziesz myła kosmyki co dwa dni, dasz im czas na odnowienie ich naturalnej struktury. Poza tym codzienne mycie włosów może je przesuszyć. Jak często zatem powinnaś to robić? Zależy od twojego typu włosów. Jeśli szybko się przetłuszczają i już po jednym dniu wyglądają nieciekawie, sięgnij po szampon przeznaczony dla włosów przetłuszczających się. Przy włosach suchych mycie co kilka dni jest wręcz wskazane, bo dzięki temu skóra głowy produkuje więcej tłuszczu, którego nie zastąpi żadna odżywka.  Używanie nieodpowiedniej szczotki Już wiesz, że zbyt mocne rozczesywanie włosów nieodpowiednim grzebieniem im nie służy. Ale również używanie złej szczotki czy grzebienia niszczy kosmyki. Przy słabych, łamliwych włosach najlepiej sięgnąć po szczotkę wykonaną z drewna, która ma także drewniane ząbki – jest delikatna, nie strzępi końcówek i nie elektryzuje włosów. Ważny jest również kształt szczotki. Jeśli masz włosy do ramion, płaskie i dość rzadkie, a chcesz dodać im objętości, sięgnij po szczotkę niedużą i okrągłą. Długie i grube włosy powinno się czesać dużą, płaską szczotką. Włosy wilgotne najlepiej rozczesać grzebieniem o szeroko rozstawionych zębach. Włosy kruche i delikatne warto czesać szczotką z naturalnego włosia (konia, kozy, dzika). Uwaga – szczotki i grzebienie trzeba czyścić z wyczesanych włosów i co kilka dni je myć.  Zapominanie o fryzjerze Myślisz, że skoro twoje włosy wyglądają przyzwoicie, wizyta w salonie fryzjerskim jest zbędna? Nieprawda. Przede wszystkim trzeba regularnie podcinać końcówki, które najszybciej się przesuszają, kruszą i mogą się rozdwajać – szczególnie w tym ostatnim przypadku trzeba prędko pozbyć się rozdwojonych końcówek, ponieważ włosy będą niszczyć się coraz bardziej. I nawet jeśli zapuszczasz włosy, regularne podcinanie wzmocni je i sprawi, że będą wyglądały na zadbane oraz zdrowe. Specjaliści zalecają, aby podcinać końcówki raz na miesiąc, ewentualnie raz na dwa. To nie wszystko. Fryzjer powinien co kilka miesięcy zrobić porządek na twojej głowie i nadać kształt fryzurze, którą nosisz. (epn/mtr), kobieta.wp.pl POLECAMY:   Najmodniejsze fryzury z krótkich włosów    Na wiosnę wymień zawartość twojej kosmetyczki    Modne kolory włosów na wiosnę 2013   Kosmetyki pielęgnacyjne do włosów w atrakcyjnych cenach. Sprawdź!"
http://kobieta.wp.pl/suszarka-do-wlosow-jak-wybrac-najlepsza-5982415434117761a,"Suszarka do włosów – jak wybrać najlepszą? Każdego dnia poświęcasz czas swoim włosom, nie zawsze jednak jesteś zadowolona z tworzonych efektów. Do pełnego sukcesu potrzebujesz właściwych narzędzi. Dobra kondycja twoich włosów, to zasługa odpowiednio dobranej dla ich potrzeb pielęgnacji, a także środków i urządzeń stworzonych do stylizacji włosów. Co jest ważne, kiedy kupujesz suszarkę? Zapoznaj się z listą dobrych funkcji! Każdego dnia poświęcasz czas swoim włosom, nie zawsze jednak jesteś zadowolona z tworzonych efektów. Do pełnego sukcesu potrzebujesz właściwych narzędzi. Dobra kondycja twoich włosów, to zasługa odpowiednio dobranej dla ich potrzeb pielęgnacji, a także środków i urządzeń stworzonych do stylizacji włosów. Co jest ważne, kiedy kupujesz suszarkę? Zapoznaj się z listą dobrych funkcji! Po pierwsze moc! Im większa tym lepiej. Co za nią przemawia? Silniejszy strumień powietrza mocnej wygładza łodygę włosa, uszczelnia łuski, jednocześnie gwarantując połysk, poza tym włosy łatwiej i szybciej wysuszyć. Jakiej więc mocy szukać? Moc poniżej 1200 W może okazać się niewystarczająca. Optymalna moc to 1600 W. Dla porównania profesjonalne suszarki to zazwyczaj moc 1900-2100 W. 2. Jonizacja Niezwykle przydatna funkcja nie tylko zimą. Doceniana szczególnie przez włosy puszące się i ze skłonnością do elektryzowania. Jonizator zastosowany w suszarkach wytwarza ujemne ładunki, które neutralizują ładunki dodatnie znajdujące się na włosach. Dzięki temu włosy są bardziej wygładzone i łatwiej poddają się stylizacji. 3. Regulacja temperatury i siły nadmuchu Dzięki nim możesz sama decydować o szybkości i temperaturze suszenia, wybierając najwłaściwsze dla swoich włosów parametry, nie powodując ich nadmiernego przesuszenia. Mocniejszy nawiew doskonale sprawdza się podczas suszenia i modelowania włosów za pomocą okrągłej szczotki. Słabszy posłuży np. do dosuszenia wilgotnych włosów nawiniętych na wałki. Pamiętaj optymalna temperatura suszenia włosów to około 55-59 stopni Celsjusza. 4. Funkcja TURBO - dla szybkich efektów. 5. Chłodny nadmuch Niezbędna funkcja każdej suszarki, zastosowana podczas końcowego etapu suszenia, utrwala efekt stylizacji, domyka łuski włosowe, zapewniając włosom połysk i wygładzenie.  6. Koncentrator Nasadka skupiająca strumień powietrza. Posiadająca wąską szczelinę, precyzyjnie dozującą nawiew. Koncentrator zwiększa wydajność suszarki. 7. Nasadka z możliwością obrotu Dzięki niej będziesz mogła dowolnie wymodelować włosy. 8. Dodatkowa końcówka dyfuzora Przydatna do nadania włosom objętości i supermodnych w tym sezonie skrętów. Jeśli jednak nie jest częścią zestawu, nic straconego. Uniwersalną nasadkę dyfuzora zakupisz w sklepach fryzjerskich.   Więcej na stronie www.pieknieje.pl  9. Zdejmowana kratka wlotu powietrza z filtrem To ona ułatwiająca czyszczenie suszarki. Ta funkcja zdecydowanie przedłuża żywotność suszącego włosy sprzętu. 10. Ochrona przed przegrzaniem Urządzenie, które wyłącza suszarkę w razie potrzeby i pozwala na ponowne uruchomienie po ostygnięciu. 11. Waga Im lżejsza tym lepiej. Lekka suszarka jest wygodniejsza podczas codziennego suszenia, nie męczy dłoni. Średnia waga to 600-700 g. 12. Gumowy element antypoślizgowy Część znajdująca się z boku obudowy jest gwarancją na to, że suszarka pozostanie dokładnie tam gdzie ją położysz. 13. Zaczep Ucho na końcu rączki umożliwiające jej powieszenie, to sposób na to by zawsze była pod ręką. 14. Długi kabel Taki, który zapewni wygodę podczas suszenia. Przydatny także, kiedy czeszesz koleżankę. Na rynku możesz też odnaleźć suszarki z kablem „chowającym się” w rączce. 15. Kabel obracający się wokół własnej osi Dzięki tej funkcji nie dochodzi do jego skręcania. 16. Składana rączka Coraz częściej spotykana, także w modelach o dużej mocy. Funkcja przydatna szczególnie, jeśli często podróżujesz. 17. Możliwość przełączenia napięcia Funkcja równie przydatna podczas wyjazdów, tym razem zagranicznych. Z całą pewnością nie znajdziesz wszystkich dobrych funkcji w jednym urządzeniu wybierz, więc te, które są dla ciebie najważniejsze. (bb)   Więcej na stronie www.pieknieje.pl"
http://kobieta.wp.pl/zadbaj-o-koncowki-wlosow-5982405911725185a,"Zadbaj o końcówki włosów Problem rozdwajających się końcówek nie jest obcy chyba żadnej z nas. Mimo że częściej spotyka on panie z długimi fryzurami, to podatne na nie są wszystkie rodzaje włosów. Niezależnie od przyczyny chcemy jak najszybciej pozbyć się zniszczonych końców, ponieważ bardzo osłabiają włosy i wyglądają nieestetycznie. Problem rozdwajających się końcówek nie jest obcy chyba żadnej z nas. Mimo że częściej spotyka on panie z długimi fryzurami, to podatne na nie są wszystkie rodzaje włosów. Niezależnie od przyczyny chcemy jak najszybciej pozbyć się zniszczonych końców, ponieważ bardzo osłabiają włosy i wyglądają nieestetycznie. Powierzchnie włosa pokrywa łuska, która ochrania jego wnętrze. Kiedy ulega ona zniszczeniu, cała struktura włosa strzępi się i łamie, a w efekcie końcówki rozdwajają się. Im włos jest dłuższy, tym łuska staje się cieńsza i bardziej podatna na uszkodzenia. Dlaczego włos się rozdwaja?
Częste farbowanie i utlenianie powoduje uszkodzenie struktury włosa, właśnie wtedy otwierają się łuski, a włosy stają się bardziej łamliwe. Końcówki niszczy także suszenie suszarką, dlatego lepiej unikać bardzo wysokich temperatur. Ponadto jeśli korzystamy z basenu, pamiętajmy o spłukaniu szkodliwego dla włosów chloru. Do czesania używajmy szczotek z naturalnego włosia, te wykonane z plastiku rozdzierają łuskę włosa. Zmień dietę
Zły stan włosów może być również spowodowany niedoborami w organizmie witamin A, C, E, witamin z grupy B oraz biotyny. Dlatego w diecie nie może zabraknąć bogatych w witaminy z grupy B produktów pełnoziarnistych., a także drożdży i liściastych, zielonych warzyw, nabiału oraz naturalnych źródeł witaminy A ( marchewki, dyni, wątróbki) i C (owoców róży, cytrusów, pietruszki). Można również sięgać po doustne suplementy diety. Naszym włosom szkodzić może także nadmierna ekspozycja na słońce i wiatr. Dlatego latem najlepiej nosić nakrycie głowy, a jesienią i zimą dbać o odpowiednie nawilżenie włosów. Włosom na ratunek
Jeśli końcówki włosów są już rozdwojone, należy je podciąć o minimum pół centymetra - nie da się zregenerować zniszczonych końcówek, a niepodcięty włos będzie rozczepiał się coraz bardziej. Po skróceniu, aby nie doprowadzić do dalszego niszczenia łuski, trzeba odpowiednio pielęgnować włosy oraz odżywiać je od wewnątrz i zewnątrz. Warto sięgać po produkty bogate w witaminy oraz cynk, żelazo i miedź. Warto również sięgnąć po odżywki i na same końcówki aplikować serum oraz preparaty z dodatkiem pokrzywy i skrzypu polnego. Skuteczne są również maseczki wzmacniające włosy i kosmetyki z dodatkiem jedwabiu. Nawilżają i chronią przed utratą wody zniszczone końcówki. Aby nie osłabiać struktury włosów, lepiej nie czesać ich na mokro. Ewentualnie można do tego celu użyć grzebienia o szeroko rozstawionych zębach. POLECAMY:   ŁYSINA TO ZDROWY OBJAW"
http://kobieta.wp.pl/zdrowa-skora-glowy-to-zdrowe-wlosy-jak-o-nia-dbac-5982773228388993a,"Zdrowa skóra głowy to zdrowe włosy. Jak o nią dbać? W utrzymaniu zdrowych włosów niezbędna jest zdrowa skóra głowy i to od jej pielęgnacji powinnyśmy zacząć. Uskarżamy się na przetłuszczające się włosy, ich nadmierne  wypadanie  i puszenie się. Szukając rozwiązań, myślimy tylko i wyłączenie o pięknych  włosach  i szamponach, które zapewnią zamierzony, choć krótkotrwały efekt. Nie tędy droga. W utrzymaniu zdrowych włosów niezbędna jest zdrowa skóra głowy i to od jej pielęgnacji powinnyśmy zacząć. O skórze głowy powinno się myśleć tak, jak o skórze całego ciała i twarzy. Czy ignorujemy cerę, kiedy pojawiają się na niej problemy, czy raczej upewniamy się, że jest wystarczająco oczyszczona i nawilżona? Jeśli skóra głowy jest podrażniona, nadmiernie sucha lub tłusta bądź swędząca, należy zareagować. Pielęgnacja Mając na uwadze zdrowie skóry głowy, należy pamiętać o tym, że zadaniem szamponu powinno być oczyszczenie włosów z zanieczyszczeń, a nie pozbawienie ich naturalnego nawilżenia. Dlatego w regularnej pielęgnacji najlepiej sprawdzają się szampony delikatnie oczyszczające, pozbawione silnych detergentów, które mogłyby wysuszyć skórę i doprowadzić do wzmożonej produkcji sebum. Pielęgnację skóry głowy, zwłaszcza jeśli jest ona sucha lub wykazuje oznaki łojotokowego zapalenia, warto wzbogacić o produkty złuszczające, np. szampon z kwasem salicylowym. W nawilżaniu skóry sprawdza się z kolei olej lniany, który reguluje wydzielanie się sebum i zapobiega zapychaniu się porów.  Częstotliwość mycia włosów Nie mniej ważna jest też częstotliwość mycia włosów. Od lat ostrzega się, że zbyt częste stosowanie szamponu skutkuje nadmiernym łojotokiem, a więc i szybkim przetłuszczaniem się włosów, co z kolei prowadzi do zmniejszenia ich objętości. Niejedna kobieta zauważyła już, że przy codziennym myciu włosy wieczorem nie prezentują się już najlepiej. Z drugiej strony niektórzy eksperci wychodzą z założenia, że włosy można myć tak często, jak tylko się zechce lub inaczej – jak tylko zachodzi taka potrzeba. Warunek jest jeden – stosowanie produktów profesjonalnych. Przyjęło się jednak, że włosów nie powinno się myć codziennie. W razie potrzeby ich świeżość można przedłużyć suchym szamponem. Jego wielkim fanem jest sam Karl Lagerfeld! Dieta Na skórę głowy, tak jak i stan paznokci czy cery, wpływają również nawyki żywieniowe. Dlatego jeśli jest ona problematyczna, należy rozważyć wprowadzenie diety bogatej w nienasycone kwasy tłuszczowe omega-3 (ryby), biotynę, czyli witaminę H (obecną np. w wątróbce, jajach, orzechach włoskich i ziemnych oraz migdałach) oraz witaminy E i A (bataty). Taka dieta wskazana jest przede wszystkim w walce z suchą skórą głowy, będącą przyczyną wypadania włosów. Przykładowo, słodkie ziemniaki wspomagają redukcję łupieżu, a produkty bogate w żelazo (łosoś, żółtka jaj, pestki dyni, mięso wołowe) dotleniają mieszki włosowe, przyspieszając porost zdrowych, silnych włosów. MM / mtr, /pfWP Kobieta POLECAMY:   Skóra wrażliwa – fakt czy wymysł?    Trądzik dorosłych – jak się go pozbyć?"
http://kobieta.wp.pl/sezon-na-naturalne-kosmetyki-zrob-je-sama-5982694769050241a,"Sezon na naturalne kosmetyki – zrób je sama! Owoce  to prawdziwa skarbnica witamin, a  ich dobroczynne właściwości  znają producenci kosmetyków, którzy chętnie wykorzystują je w swoich preparatach. Gdy sezon na owoce w pełni, nie musisz korzystać z gotowych kosmetyków. Upiększającą maseczkę możesz przygotować sama! Owoce to prawdziwa skarbnica witamin, a ich dobroczynne właściwości znają producenci kosmetyków, którzy chętnie wykorzystują je w swoich preparatach. Gdy sezon na owoce w pełni, nie musisz korzystać z gotowych kosmetyków. Upiększającą maseczkę możesz przygotować sama! To nic trudnego, a twoja skóra będzie ci wdzięczna za witaminowy koktajl, którym ją uraczysz.  Truskawki przeciw zmarszczkom
Lipiec to sezon na truskawki. Niezwykłe właściwości tych wspaniałych owoców doceniła Madame Tallin, jedna z kurtyzan na dworze cesarza Napoleona. Owa dama miała dodawać do kąpieli dziesięć kilogramów rozgniecionych truskawek. Jak mawiano wówczas – właśnie truskawkom miała ona zawdzięczać młodość i olśniewającą urodę. Latem możesz sama przekonać się, jak działają truskawki, a maseczkę przeciwzmarszczkową przygotujesz bez problemu. Wystarczy wymieszać rozgniecione truskawki z olejem sojowym. Papkę nałóż na twarz, a po 20 minutach zmyj ciepłą, przegotowaną wodą.  Czereśnie odmładzają Czereśnie oczyszczają krew z toksyn, a przy tym są skarbnicą witaminy C i z grupy B, dzięki czemu działają na skórę odmładzająco. Najwięcej przeciwutleniaczy mają czereśnie ciemne, a więc warto zrobić z nich odmładzającą maseczkę. Wymieszaj dwie łyżki rozgniecionego miąższu z łyżką oleju słonecznikowego. Nałóż papkę na twarz i szyję, a po 15 minutach zmyj wodą. Możesz też wymieszać rozgniecione czereśnie ze śmietaną i łyżką mąki ziemniaczanej i dalej postępować, jak w przypadku poprzedniej maseczki.  Maliny odżywiają skórę W owocach malin znajdziemy witaminy C, E, B1, B2, B6, B9 (kwas foliowy), K, wapń, magnez, żelazo, potas, fosfor, miedź, pektyny. Maliny doskonale odżywiają skórę , a jednocześnie wzmacniają naczynia krwionośne, a przy tym ograniczają nadmierną produkcję sebum, wygładzają i ujędrniają. Malinową maseczkę przygotujesz rozgniatając owoce z miodem, żółtkiem i otrębami pszennymi. Z malin przygotujesz też naturalny peeling. Wystarczy rozgnieść widelcem pół szklanki malin z trzema łyżeczkami drobnego cukru. Papkę nakładamy na twarz i masujemy opuszkami palców. Po upływie 5 minut zmywamy ciepłą wodą.  Porzeczki na rozszerzone pory Porzeczki to bogactwo polifenoli, najsilniejszych znanych antyutleniaczy, które niszczą wolne rodniki i hamują proces starzenia się skóry. Owoce te działają też bakteriobójczo i ściągają rozszerzone pory. Zrób z porzeczek maseczkę matującą: dwie garście czerwonych porzeczek rozgnieć widelcem, aż puści sok. Przecedź przez sitko, a sok wymieszaj z łyżeczką mąki ziemniaczanej. Otrzymaną papkę nałóż na twarz i trzymaj 15 minut, następnie zmyj ciepłą wodą. Maseczka z czarnych porzeczek przywróci jędrność zwiotczałej skórze, poprawi jej koloryt i złuszczy martwy naskórek. Rozgnieć w miseczce łyżkę owoców, dodaj łyżkę naturalnego twarożku i starannie wymieszaj. Nanieś na twarz, a po 10 minutach zmyj przegotowaną wodą.  Jagody dla cery z naczynkami Te ciemnogranatowe owoce to prawdziwe bogactwo drogocennych dla skóry substancji. Jagody zawierają witaminę E, która nawilża i dodaje cerze blasku, a także są niezastąpionym źródłem antocyjanów wzmacniających naczynia krwionośne. Maseczka z tych owoców jest odpowiednia do cery trądzikowej i naczynkowej. Aby przygotować kosmetyk, wystarczy rozgnieść jagody, a następnie nałożyć na twarz na 20 minut. Uwaga: Owoce mogą podrażniać skórę! Zanim skorzystasz z ich dobrodziejstwa i przygotujesz domową maseczkę – sprawdź czy nie masz na nie alergii. Najlepiej wcześniej wykonaj próbę uczuleniową i nałóż maseczkę na niewielkim miejsce ( np. za uchem). Przygotowana maseczkę powinnaś nałożyć od razu – nie zostawiaj papki do wykorzystania na następny dzień. Maria Piotrowiec (mpi/mtr), kobieta.wp.pl POLECAMY:   Letnie S.O.S. dla włosów    Niezbędne kosmetyki na lato    Styl życia aż w jednej trzeciej wpływa na to, jak młodo wyglądasz    Kremy działające jak botoks"
http://kobieta.wp.pl/emolienty-ratunek-dla-zniszczonych-wlosow-5982724894028929a,"Emolienty – ratunek dla zniszczonych włosów Twoje włosy są szorstkie i nieprzyjemne w dotyku, a podczas szczotkowania sypią się ułamane końcówki? Masz problem, żeby ułożyć i wymodelować fryzurę? To może oznaczać brak naturalnej bariery ochronnej, która zapobiega utracie wody oraz uszkodzeniom mechanicznym. W jej przywróceniu pomogą emolienty – substancje tłuszczowe o bardzo korzystnych właściwościach. Twoje włosy są szorstkie i nieprzyjemne w dotyku, a podczas szczotkowania sypią się ułamane końcówki? Masz problem, żeby ułożyć i wymodelować fryzurę? To może oznaczać brak naturalnej bariery ochronnej, która zapobiega utracie wody oraz uszkodzeniom mechanicznym. W jej przywróceniu pomogą emolienty – substancje tłuszczowe o bardzo korzystnych właściwościach. Na głowie przeciętnego człowieka rośnie około 100 tysięcy włosów, ale każdy z nich jest dość skomplikowaną i wymagającą strukturą, składającą się w 90 proc. z keratyny, ale nie mniej istotna jest obecność wody. Nie powinno być jej mniej niż 8 proc., ponieważ w przeciwnym razie narażamy się na dramatyczne pogorszenie kondycji naszej fryzury. W utrzymaniu odpowiedniej wilgoci i nawilżenia włosów pomaga naturalna bariera ochronna, tworzona przez lipidy (tłuszcze). Jednak współczesna kobieta robi wiele, żeby to zabezpieczenie osłabić. Przyczyniają się do tego urazy mechaniczne spowodowane nieprawidłowym szczotkowaniem lub zbyt mocnym ściskaniem fryzury gumką, ale także częste używanie suszarki, lokówki czy prostownicy. Wysuszaniu włosów sprzyjają również inwazyjne zabiegi kosmetyczne: farbowanie, intensywne rozjaśnianie lub trwała ondulacja oraz kąpiele słoneczne. Na przyspieszenie utraty naturalnej osłony wpływa też stres i zanieczyszczone środowisko, w którym żyjemy. Nie bez znaczenia jest sposób odżywania (niedobór produktów zawierających siarkę, cynk, magnez, żelazo, witaminy z grupy B, A, E i PP). Gdy płaszcz lipidowy zostaje uszkodzony, woda zaczyna odparowywać z włosów, które stają się suche, tracą połysk i zaczynają wypadać. W takiej sytuacji nie należy się jednak załamywać, ale poszukać sposobu na odbudowę otoczki ochronnej. Pomogą w tym emolienty.  Roślinna siła Emolienty to naturalne lub syntetyczne substancje, które wytwarzają na powierzchni skóry lub włosa warstwę utrudniającą parowanie wody, co z kolei wspomaga proces nawilżania. Emolienty mają też zdolność wchłaniania wilgoci z otoczenia. Taką rolę spełniają m.in. oleje roślinne, od wieków wykorzystywane w celach kosmetycznych. Zawierają nienasycone kwasy tłuszczowe, mające zdolność przywracania równowagi wodno-lipidowej i zapewniające prawidłowe nawilżenie. Do najskuteczniejszych emolientów zalicza się m.in. olej lniany, konopny, słonecznikowy, sojowy i kukurydziany. W produktach kosmetycznych chętnie wykorzystywany jest także olej z wiesiołka (zawiera kwas linolowy, który wzmacnia włosy i zapobiega wysuszaniu) oraz rokitnika (w bardzo dużym stopniu absorbuje promieniowanie UVA i UVB, niszczące ochronną warstwę lipidową). Świetnym emolientem jest również olej z ziaren krzewu jojoba. Tworzą go przede wszystkim płynne estry woskowe (bogate zwłaszcza w cenny kwas eikozenowy), które budową przypominają sebum wytwarzane przez ludzką skórę. Nie możemy zapominać o cenionym już przez nasze babcie olejku rycynowym, zawierającym dużo wartościowych kwasów tłuszczowych, witaminy E, protein i innych składników odżywczych. Produkt nie tylko nawilża, wzmacnia i dodaje blasku włosom, ale także pobudza ich wzrost. Wełniany cud Do emolientów zaliczamy też woski, zarówno naturalne, jak i syntetyczne. W kosmetyce szczególnie ceni się substancję otrzymywaną podczas czyszczenia wełny owczej – lanolinę. Jest ona często wykorzystywana przez producentów odżywek do włosów, ponieważ tworzy na ich powierzchni warstwę ochronną zapobiegającą nadmiernemu odparowywaniu wody, a także zapobiegającą szkodliwemu działaniu promieni słonecznych. Popularnymi emolientami są także: syntetyczne estry (przede wszystkim mirystynian izopropylu oraz mirystynian mirycylu), skwalen (związek, który bardzo łatwo się rozprzestrzenia i tworzy ochronny filtr na skórze czy włosach) oraz oleje mineralne (na przykład parafina, niegdyś chętnie wykorzystywana do pielęgnacji włosów, ale ostatnio pojawiają się doniesienia o niezbyt korzystnych efektach ubocznych jej stosowania, m.in. łupieżu). W przemyśle kosmetycznych chętnie stosuje się także oleje silikonowe. Są to substancje bezbarwne i bezwonne, ale jednocześnie wykazujące silne działanie i bez problemu mieszające się z innymi składnikami preparatów. Wieczór z olejowaniem Nie ulega wątpliwości, że warto docenić atuty emolientów, które tworzą na włosach tzw. warstwę okluzyjną, chroniącą przed utratą wody i uszkodzeniami mechanicznymi. Dzięki nim fryzura jest bardziej elastyczna oraz łatwiejsza do rozczesywania. Najprostszym rozwiązaniem jest oczywiście zakup produktów zawierających w swoim składzie emolinety. Jednak jeszcze lepsze efekty uzyskamy przeprowadzając w domu dość prosty zabieg pielęgnacyjny nazywany olejowaniem. Jak go wykonać? Niewielką ilość podgrzanego wcześniej w kąpieli wodnej olejku (do suchych i zniszczonych włosów zaleca się przede wszystkim migdałowy, arganowy, kokosowy, jojoba, sezamowy albo makadamia) rozprowadzamy równomiernie na włosach, od nasady aż po same końce. Można delikatnie wmasowywać olejek w skórę głowy, co pozwoli na odprężenie i relaks. Nakładamy foliowy czepek i ręcznik, pozostawiając „odżywkę” na przynajmniej pół godziny (im dłużej tym lepiej, olej można zostawić nawet na całą noc). Później należy wypłukać włosy ciepłą wodą i umyć szamponem. Kurację stosujemy 1-2 razy w tygodniu. Już po pierwszym zabiegu na pewno zauważymy różnicę, włosy staną się bowiem miękkie i lśniące. Rafał Natorski (raf/mtr), kobieta.wp.pl POLECAMY:   Dlaczego włosy wypadają?    Prostowanie włosów – jak to zrobić, żeby ich nie zniszyczyć    Luźne pasma i fale to wiosenny trend   Cud oleju kokosowego"
http://kobieta.wp.pl/dieta-na-piekne-wlosy-cere-i-paznokcie-5982441103242369a,"Dieta na piękne włosy, cerę i paznokcie Zasypywane nowościami kosmetycznymi zapominamy, że tak naprawdę krem czy odżywka nie zdziałają cudów. Mogą stanowić jedynie dodatek do zdrowej i urozmaiconej diety. Od tego, co znajduje się na talerzu, zależy kondycja naszych włosów, skóry i paznokci. Jak dostosować jadłospis do trapiących nas problemów? Zasypywane nowościami kosmetycznymi zapominamy, że tak naprawdę krem czy odżywka nie zdziałają cudów. Mogą stanowić jedynie dodatek do zdrowej i urozmaiconej diety. Od tego, co znajduje się na talerzu, zależy kondycja naszych włosów, skóry i paznokci. Masz trądzik, twoje paznokcie są łamliwe, a włosy wypadają? Koniecznie zmodyfikuj swój jadłospis!  Słabe włosy i paznokcie
Wiele z nas błędnie sądzi, że do pielęgnacji włosów wystarczy szampon i odżywka. Forma, w jakiej są kosmyki, zależy jednak głównie od tego, co trafia do ukrytych w skórze cebulek. Oddziaływać możemy na nie poprzez stosowanie preparatów wzmacniających do wcierania albo poprzez dostarczanie niezbędnych składników wraz z posiłkami. Składniki zawarte w jedzeniu trafiają do krwi, a razem z nią do cebulek, skutecznie je odżywiając. Zamiast więc inwestować w kolejną maskę, lepiej zmodyfikować jadłospis. Dieta, która dba o kondycję włosów, równocześnie poprawia także formę paznokci. Słodycze i inne niezdrowe przekąski warto zastąpić pestkami z dyni i słonecznika, które są bogate w cynk. Dwa razy dziennie możemy popijać herbatkę ze skrzypu polnego i pokrzywy, zawierające w swoim składzie krzem. Bardzo ważna jest również siarka. Znajdziemy ją m.in. w kiełkach rzodkiewki, które codziennie możemy dodawać do kanapek. Nie zapominajmy o żelazie, które obecne jest nie tylko w czerwonym mięsie, ale i w liściastych warzywach, np. w sałacie. Dieta nie będzie kompletna bez witamin z grupy B, których źródłem są drożdże, rośliny strączkowe czy produkty zbożowe. Kruche naczynka „Pajączki” na twarzy czy nogach to nic innego jak osłabione naczynka, które rozszerzyły się i… już nie skurczyły się ponownie. Nie są więc wystarczająco silne i elastyczne, aby odpowiednio reagować na czynniki zewnętrzne, np. zmiany temperatury. „Pajączki” nierzadko otrzymujemy w spadku po rodzicach, ale ryzyko ich pojawienia się możemy zminimalizować, stosując odpowiednią dietę. Co powinno się w niej znajdować? Przeciwutleniacze. W tym jednym słowie zawiera się sens diety wzmacniającej naczynka. Antyoksydanty uszczelniają ścianki naczyń krwionośnych, zmniejszając ich przepuszczalność, dodają im elastyczności i niczym tarcza chronią przed wolnymi rodnikami. A jest przed czym chronić, bo to właśnie wolne rodniki „bombardują” naczynka, osłabiając je i w konsekwencji prowadząc do stałego rozszerzenia. Spożywanie dziennie pięciu porcji owoców i warzyw zapewni nie tylko zdrowie, ale i skórę bez „pajączków”. To właśnie owoce i warzywa są najbogatszym źródłem przeciwutleniaczy, do których zaliczamy między innymi flawonoidy, karotenoidy, ale również i witaminy, np. C i E. Ważne jest także to, aby pewne produkty z diety wyeliminować. Dotyczy to przede wszystkim ostrych przypraw, alkoholu i gorących potraw, które rozszerzają naczynka.  Trądzik O diecie antytrądzikowej mówi się wiele, także w kontekście jej nieskuteczności. Reakcja skóry na konkretne produkty żywnościowe jest indywidualna. Może zdarzyć się tak, że czekolada, która u jednej osoby powoduje wysyp krostek, u innej nie wywoła żadnych zmian. Warto więc dokładnie przyjrzeć się codziennej diecie i zaobserwować, czy niektóre pokarmy nie prowadzą do zaostrzenia objawów. Jakie to mogą być produkty? Przede wszystkim do ryzykownych pokarmów należą te obfitujące w cukry proste i tłuszcze. Jak ognia należy unikać słodyczy, fast foodów i pełnych cukru napojów gazowanych. Poprawę kondycji cery może natomiast przynieść wzbogacenie jadłospisu w produkty z wysoką zawartością błonnika, a więc np. kasze, pełnoziarniste pieczywo, warzywa, owoce, otręby. Błonnik „wymiata” z organizmu toksyny, podobnie jak woda mineralna i zielona herbata, które powinny zastąpić kawę i słodkie napoje. Kondycję cery poprawią też ryby, orzechy i oleje roślinne, np. oliwa z oliwek czy olej wiesiołkowy, a dokładniej zawarte w nich nienasycone kwasy tłuszczowe (NNKT). Uważa się, że ich spożywanie pozytywnie wpływa na skład łoju, zmniejszając skłonność do powstawania zaskórników.  Dobre połączenie Uwzględnienie w jadłospisie konkretnych pokarmów to tylko połowa sukcesu. Trzeba zdawać sobie sprawę z tego, że pewne składniki spożywane równocześnie potęgują swoje właściwości, podczas gdy inne nawzajem się osłabiają. Warto wiedzieć, że przyswajalność żelaza zwiększa obecność witaminy C. Z kolei jej utlenianiu, czyli po prostu niszczeniu, zapobiegają polifenole. Jeśli natomiast chcemy w pełni skorzystać z obecnego w czerwonych i pomarańczowych warzywach likopenu, należy przygotowaną z nich sałatkę doprawić oliwą lub innym olejem roślinnym. map/(kg)   Olejki - sposób na zdrowe, gęste, lśniące włosy    Michelle Williams ścięła włosy dla dawnej miłości    Ma 12 lat. Jeszcze nigdy nie ścinała włosów!   Hormony. Klucz do dobrej sylwetki"
http://kobieta.wp.pl/brak-zelaza-w-diecie-5982376682681473a,"Brak żelaza w diecie Mam niedokrwistość z powodu braku żelaza. Być może jest to spowodowane niejedzeniem(lub rzadkim) mięsa. Proszę mi powiedzieć, jakich produktów powinnam jeść więcej, by  dostarczyć żelazo do organizmu? Niedawno robiłam badania, z których wynika, że mam niedokrwistość z powodu braku żelaza. Być może jest to spowodowane niejedzeniem (lub rzadkim jedzeniem) mięsa. Proszę mi powiedzieć, jakich produktów powinnam jeść więcej, by dostarczyć żelazo do organizmu? Czy niektórych produktów powinnam unikać, bo mogą hamować wchłanianie żelaza? Najlepiej wykorzystywanym przez organizm źródłem żelaza w diecie są mięsa i wędliny. Dodatkowo, aby żelazo z tych produktów było dobrze wchłaniane, do każdego posiłku należy dodać warzywa i/lub owoce o dużej zawartości witaminy C np.: surówkę z papryki czerwonej, pomidorów, brokuły. Owoce o dużej zawartości witaminy C to truskawki, czarne porzeczki, cytrusy, aronia oraz soki owocowe, zwłaszcza pomarańczowy, grejpfrutowy, z czarnej porzeczki. Kofeina z kawy i herbaty blokuje wchłanianie żelaza, dlatego nie należy nimi popijać żadnego posiłku. Produkty zawierające sporo żelaza to także: ryby, jaja, razowe produkty zbożowe, rośliny strączkowe, rośliny o zielonych liściach (np sałata, kapusta, brokuły, rzeżucha) oraz nasiona i pestki. Warto włączyć je do diety, jednak nie jako podstawowe źródło żelaza, ponieważ z tych produktów żelazo jest w dużo mniejszym stopniu przyswajane przez organizm. Elżbieta Duda-Gmurczyk  www.setpoint.pl 
Znajdź z nami swój punkt równowagi!"
http://kobieta.wp.pl/innowacyjne-zabiegi-odbudowy-wlosow-5982735248757377a,"Innowacyjne zabiegi odbudowy włosów Włosy lśniące zdrowiem są marzeniem każdej kobiety: pragną one, by ich włosy były miękkie,gładkie, błyszczące i mocne. Naukowcy L’Oréal złamali kod włosa i odkryli, że z czasemwszystkie obszary włosa są coraz bardziej narażone na uszkodzenia.Łuski otoczki włosa oraz sama otoczka nie mogą realizować podstawowej funkcji jaką jest ochrona wewnętrznego włókna. Włosy lśniące zdrowiem są marzeniem każdej kobiety: pragną one, by ich włosy były miękkie, gładkie, błyszczące i mocne. Naukowcy L’Oréal złamali kod włosa i odkryli, że z czasem wszystkie obszary włosa są coraz bardziej narażone na uszkodzenia. Łuski otoczki włosa oraz sama otoczka nie mogą realizować podstawowej funkcji jaką jest ochrona wewnętrznego włókna. Włókno wysycha i traci najważniejsze składniki. W krótkim czasie, wewnątrzkomórkowy „cement” włosa zostaje zaatakowany. Łączenia keratynowe stają się bardziej kruche, osłabione, a włókna stają się porowate, aż wreszcie warstwa korowa, czyli centralny rdzeń włosa, zostaje odsłonięta, w szczególności na końcach włosów. Wtedy włos jest już kruchy, słaby i pozbawiony bariery ochronnej. Tylko fryzjerzy eksperci potrafią wykonać zaawansowane zabiegi naprawcze włosów, w czasie których włókna zostającałkowicie odbudowane. L’Oréal Professionnel opracowała nową rewolucyjną usługę: Absolut Repair Lipidium. USŁUGA W SALONIE FRYZJERSKIM – ABSOLUTNY HIT GŁĘBOKA ODBUDOWA – czas trwania usługi: 30 min.
Fryzjer nakłada Szampon Błyskawicznie Odbudowujący Absolut Repair Lipidium, aby dogłębnie, a jednocześnie delikatnie, oczyścić włókna włosów. Następnie spłukuje szampon i osusza włosy w 80%. W kolejnym etapie, fryzjer wykonuje wyjątkowy zabieg: nakłada na włosy pojedynczą dawkę koncentratu odbudowującego lipidy Primer Repair Lipidium. Aby dokładnie i równomiernie rozprowadzić składniki czynne na całej długości włosów, używa profesjonalnego urządzenia Steampod. Specjalna prostownica L’Oréal Professionnel, dzięki systemowi pary, pozwala na kauteryzację włosów, zamykając składniki aktywne wewnątrz włókien. Po zakończeniu tego kluczowego etapu zabiegu zwilża włosy. Następnie nakłada Maskę Błyskawicznie Odbudowującą Absolut Repair Lipidium. Po 5 minutach ponownie spłukuje włosy i nakłada na końcówki włosów dwufazowe serum Sealing Repair Lipidium, aby uzupełnić je i wygładzić ich powierzchnię. Na zakończenie zabiegu, stylista ponownie używa urządzenia Steampod, aby osiągnąć maksymalną gładkość, a następnie 
stylizuje włosy. Dla kobiet ceniących sobie szybkość usługi, w salonach fryzjerskich dostępne są również usługi:
EKSPRESOWA ODBUDOWA – czas trwania usługi: 10 min.
SZYBKA ODBUDOWA – czas trwania usługi: 15 min. (mtr), kobieta.wp.pl"
http://kobieta.wp.pl/olejowanie-wlosow-sposob-na-piekne-wlosy-latem-5982735100757121a,"Olejowanie włosów – sposób na piękne włosy latem Słońce i wysokie temperatury nie służą naszym włosom. Aby je chronić, wzmocnić i odżywić, warto sięgnąć po naturalne olejki. Odpowiednio dobrane sprawdzą się dla każdego rodzaju włosów. Słońce i wysokie temperatury nie służą naszym włosom. Aby je chronić, wzmocnić i odżywić, warto sięgnąć po naturalne olejki. Odpowiednio dobrane sprawdzą się dla każdego rodzaju włosów. Nanoszenie olejków na włosy praktykowane jest od wieków przez kobiety w Indiach czy Egipcie. Pierwotnie oleje miały za zadanie chronić włosy i skórę głowy przed utratą wilgoci w gorącym klimacie. Niejako „efektem ubocznym” były wzmocnione i nawilżone włosy. Z czasem to właśnie właściwości odżywcze olejków wysunęły się na plan pierwszy. Choć rytuał olejowania włosów ma tysiące lat, to w naszej kulturze jest modny od niedawna. W Egipcie jednym ze sposobów aplikacji olejów na włosy była… tłuszczowa piramidka ustawiona na czubku głowy, która pod wpływem ciepła stopniowo rozpuszczała się i spływała po włosach, by tym samym je pielęgnować. I właśnie taka wizja przetłuszczonych włosów po olejowaniu długo u nas dominowała. A jak wiadomo tłuste włosy to synonim zaniedbanych włosów. – Często popełnianym błędem podczas olejowania włosów jest nakładanie zbyt dużej ilości olejku, co powoduje, że musimy kilkakrotnie umyć włosy. A w umiarkowanym klimacie, nawet w bardzo gorących miesiącach, wystarczy stosować dwa razy w tygodniu kilka kropli olejku, by włosy były wyraźnie bardziej nawilżone, sprężyste i wygładzone – wyjaśnia Justyna Nyczyk z Yasmeen.pl, sklepu z naturalnymi kosmetykami orientalnymi. Stosowanie olejów w pielęgnacji włosów jest najszybszą i najtańszą kuracją na wyraźną poprawę kondycji włosów. Oleje uzupełniają ubytki w łuskach włosowych, dzięki czemu włosy stają się elastyczne, a końcówki przestają się rozdwajać. Dodatkowo zbawiennie wpływają na skórę głowy, odżywiając cebulki włosowe i przeciwdziałając łupieżowi. Jak aplikować olejki? Olejki można aplikować zarówno na suche, jak i na mokre włosy. Wystarczy niewielką ilość olejku rozprowadzić opuszkami palców na poszczególne partie włosów, od nasady aż po same końce. Warto pamiętać, by olejku nie wcierać, lecz delikatnie wgniatać we włosy. Olejek należy pozostawić na 30-90 minut, a następnie umyć włosy delikatnym szamponem, który nie zawiera silikonów. – Warto wcześniej delikatnie ogrzać olejek w kąpieli wodnej, a po naoliwieniu włosów zapleść je w warkocz i owinąć w ciepły ręcznik. Dzięki temu substancje odżywcze lepiej wnikną w głąb włosa i skórę głowy – rekomenduje Justyna Nyczyk z Yasmeen.pl. Arganowy czy ze słodkich migdałów? Olej arganowy i ze słodkich migdałów są szczególnie polecane w czasie wakacji, ponieważ bardzo dobrze nawilżają i pielęgnują osłabione włosy. Olejek kokosowy nadaje się najlepiej do pielęgnacji końcówek. W przypadku włosów ze skłonnością do przetłuszczania warto zastosować olejek sezamowy, winogronowy i jojoba. Olejek jojoba dodatkowo ułatwia rozczesywanie i zapobiega elektryzowaniu się włosów, a także jest doskonały do walki z łupieżem. Na prawidłowy porost włosów idealnie sprawdza się olej makadamia. W pielęgnacji włosów sprawdzą się także gotowe mieszanki olejów i ziół zawierające w swym składzie cenne ekstrakty np. z amli (agrest indyjski), hibiskusa, jaśminu czy miodli indyjskiej. (mtr), kobieta.wp.pl POLECAMY:   Określ swój fototyp skóry i opalaj się bezpiecznie    Makijaże wszech czasów    Schudł 180 kg. Została mu „pamiątka”    Pakiety fryzjerskie w supercenach. Sprawdź!"
http://kobieta.wp.pl/na-ratunek-skorze-glowy-5982371610722945a,"Na ratunek skórze głowy Ostatnimi czasy coraz więcej osób uskarża się na wrażliwość skóry głowy, a problem ten stał się częstą przyczyną wizyt w gabinetach dermatologicznych. Przyczyny są wciąż nie do końca poznane, z kolei wrażliwość jest bardzo indywidualną odpowiedzią skóry na agresywność działania wielu kosmetyków. Ostatnimi czasy coraz więcej osób uskarża się na wrażliwość skóry głowy, a problem ten stał się częstą przyczyną wizyt w gabinetach dermatologicznych. Przyczyny są wciąż nie do końca poznane, z kolei wrażliwość jest bardzo indywidualną odpowiedzią skóry na agresywność działania wielu kosmetyków. Skóra głowy skłonna do podrażnień reaguje gorzej na „ciosy” w postaci farb, rozjaśniaczy czy kosmetyków zawierających sporą dawkę aktywnych składników chemicznych. Jej próg tolerancji jest niższy niż w przypadku skóry normalnej, reaguje zatem w sposób nieproporcjonalnie mocniejszy w stosunku do siły agresorów. Jak rozpoznać wrażliwą skórę głowy? Najczęstszymi objawami podrażnienia wrażliwej lub skłonnej do podrażnień skóry głowy jest zaczerwienienie, swędzenie, wrażenie tkliwości, w końcu łuszczący się naskórek. Czasem skóra pokryta jest bolesnymi krostkami i grudkami. Zwykle nadmierna wrażliwość skóry głowy jest połączona z problemami włosów. Właściciele bardzo delikatnej skóry głowy częściej niż inni mają z nią problemy, co dodatkowo może wpływać na nadmierne wypadanie włosów, łamliwość i kruchość ich końcówek. Częste przyczyny podrażnień i nadmiernego złuszczania wrażliwej skóry głowy: 1 Zabiegi fryzjerskie (farbowanie, ondulacja, kręcenie włosów)
2 Niewłaściwa pielęgnacja (zbyt inwazyjne kosmetyki)
3 Kąpiele w morskiej i chlorowanej wodzie
4 Wysoka temperatura mycia i suszenia włosów
5 Ekstremalne warunki atmosferyczne, np. mróz, upał
6 Różnego rodzaju alergie skórne, pokarmowe
7 uwarunkowania genetyczne
8 Dermatoza i łuszczyca
9 Łupież Skutecznym sposobem zapobiegania problemowi wrażliwej skóry głowy jest stosowanie kosmetyków nie zawierających składników drażniących, w zamian za to bogatych w składniki łagodzące, nawilżające i odżywcze. Włoski producent dermokosmetyków aptecznych, firma DORA PHARMACIA, stworzył dla osób o bardzo delikatnej skórze głowy oraz tych, którzy już borykają się z tym bolesnym problemem, serię kosmetyków łagodzących nawet ostre podrażnienia oraz przywracających skórze naturalną równowagę kwasowo-hydro-lipidową. Pierwszym z serii jest silnie nawilżający preparat specjalny Serum LENISAN, który łagodzi podrażnienia i wspomagaj leczenie dermatozy i łuszczycy. Seria srebrna – łagodząca Skóra głowy wrażliwa, alergiczna, łuszcząca się. Łagodzi podrażnienia po zabiegach fryzjerskich. Wspomaga leczenie dermatozy i łuszczycy. Substancje aktywne: ekstrakty z oczaru wirginijskiego, nagietka lekarskiego i alg morskich. Opis działania: Antyseptyczny nagietek zmniejsza zaczerwienienia, łagodzi podrażnienia i swędzenie występujące w przypadku wrażliwej, alergicznej czy podrażnionej zabiegami fryzjerskimi skóry głowy. Oczar wirginijski działa ściągająco i antybakteryjnie, pomaga w regeneracji uszkodzonego naskórka. Bogate w witaminy i aminokwasy egzogenne algi morskie silnie nawilżają i odżywiają skórę głowy. Stałe użycie produktu eliminuje powstałe na skórze głowy grudki dając uczucie ulgi i świeżości. W celu zmniejszenia podrażnień spowodowanych zabiegami fryzjerskimi serum można dodawać do mieszanek farb i rozjaśniaczy."
http://kobieta.wp.pl/dlugie-wlosy-co-lubia-a-czego-nie-6114371680266369a,"Długie włosy – co lubią, a czego nie? Długie włosy... gęste zdrowe i lśniące pukle to doskonała wizytówka każdej kobiety. Jednak brak wiedzy i niewłaściwa pielęgnacja mogą im zaszkodzić. Nie każdy wie, co lubią długie włosy i jak o nie dbać, aby zachować je na dłużej. Codziennie słyszymy dziesiątki reklam i porad dotyczących pielęgnacji włosów. Faktem jest jedno: aby doczekać się warkocza do pasa rzadko wystarczą tylko dobre geny, a liczy się to jak o nie dbamy. Nie wystarczy też „zostawienie włosów samym sobie”, jeśli chcemy je zapuścić. Osoby planujące zapuszczanie włosów powinny w szczególności zwrócić uwagę na swoje nawyki dotyczące ich pielęgnacji.  Wiemy już, że długie włosy nie lubią farb z amoniakiem, twardej wody, suszarki i prostownicy, rozjaśniania, nieodpowiedniej diety, częstych zabiegów pielęgnacyjnych itd. Jednak długie włosy potrzebują dla zdrowia  i urody pielęgnacji od zewnątrz i od wewnątrz. Istotne są też praktykowane przez nas zabiegi pielęgnacyjne. Czy dbasz o swoje włosy wystarczająco, aby mogły swobodnie i zdrowo rosnąć? Włosy rosną nieco ponad centymetr miesięcznie, jak więc łatwo obliczyć do zapuszczenia długich warkoczy od chłopięcej fryzury należy poczekać nawet kilka lat. Żelazną zasadą zapuszczania długich włosów jest konsekwencja i przemyślane działanie. Włosy zniszczone w połowie zapuszczania nie zawsze da się uratować np. po jednorazowym, nieudanym rozjaśnianiu. Uszkodzone włosy to nie tylko uszkodzone końcówki , czasami ubytek sięga aż nasady włosów!  Włosy pięknie zdobią kobietę, zwłaszcza te długie i zdrowe. Warto zadbać w szczególności o ich kondycję, gdyż wtedy się odwdzięczą... Coraz więcej włosomaniaczek  niemal całkowicie rezygnuje z farbowania czy modelowania, a skupia się na zdrowych włosach.  Poniżej zestawienie dobrych nawyków, które powiedzą nam,** jak zapuścić długie włosy**: Długie, zapuszczone włosy są obiektem marzeń i zazdrości, przyciągają męskie spojrzenia i są naszą wizytówką. Długie włosy kochają naturę  – jeśli masz problem z dobraniem odpowiednich kosmetyków z drogerii, wypróbuj olejowanie włosów naturalnym olejkiem kokosowym, wcieranie naturalnych odżywek w skórę głowy.  Pamiętaj też o tym, aby dać swoim długim włosom odpocząć, dzięki temu będziesz się cieszyć nimi dłużej."
http://kobieta.wp.pl/makijaz-slubny-wskazowki-i-propozycje-6113980664006273a,"Makijaż ślubny – wskazówki i propozycje Zdarza się, że w ferworze przygotowań do jednej z najważniejszych uroczystości w życiu nie mamy czasu na to, aby odpowiednio zadbać o szczegóły swojej ślubnej stylizacji, w tym o makijaż ślubny. Sezon na śluby już się rozpoczął, sprawdź zatem, o czym powinnaś pamiętać przed wykonaniem makijażu ślubnego.    Makijaż ślubny to tak naprawdę makijaż jak każdy inny, jednak wykonany przede wszystkim przy użyciu odpowiednich  kosmetyków , które bardzo długo trzymają się na  skórze , świetnie wyglądają w obiektywie kamery i aparatu fotograficznego, a także są wodoodporne.  Myśląc o makijażu ślubnym, powinnyśmy mieć na uwadze kilka istotnych kwestii.  Po pierwsze, makijaż winien trzymać się na twarzy jak najdłużej, zwłaszcza gdy w grę wchodzi zarówno jedynie krótka ceremonia, jak i ceremonia wraz z tradycyjnym  weselem  do białego rana. W tym pomogą nam odpowiednio dobrane i nałożone kosmetyki oraz odpowiednia baza pod makijaż ślubny lub różnego rodzaju fixery utrwalające w aerozolu, którymi można spryskać twarz.  Po drugie, makijaż ślubny powinien pasować nie tylko do  sukni ślubnej , ale także do  typu urody  panny młodej i, co ważne, musi jej się po prostu podobać. Makijaż ślubny jest swoistą wisienką na torcie całej  stylizacji , więc nie może popsuć pannie młodej tej najważniejszej chwili.  Po trzecie, warto jest mieć makijaż chociażby częściowo wodoodporny (szczególnie w okolicy oka) z prostego względu: nigdy nie wiadomo, kiedy pannie młodej uroni się łezka bądź kilka łezek wzruszenia. Warto również pamiętać o tym, aby nie odkładać go na ostatnią chwilę i umówić się z wizażystką na** próbny makijaż ślubny**odpowiednio wcześnie, a jeżeli sytuacja na to pozwala, to wziąć ze sobą również starszą druhnę.  Wykonywany na ostatnią chwilę makijaż ślubny, bez wczesnego sprawdzenia, może okazać się klapą, od której nie będzie odwrotu, zwłaszcza gdy zostanie nam zaledwie kilka godzin do ceremonii, w przeciągu których trzeba zadbać o inne ważne kwestie. Niektóre panie czasem zastanawiają się także, czy zrezygnować z usług profesjonalisty bądź profesjonalistki i wykonać makijaż ślubny samodzielnie, jednocześnie oszczędzając pieniądze.  Oczywiście jest to do zrobienia, ale warto jednak jest w tym dniu oddać się w ręce kogoś innego, nawet zdolnej przyjaciółki, gdyż stres robi swoje, a umówiona godzina i z góry wyznaczony czas niekiedy pozwalają trzymać się i tak mocno napiętego, przedślubnego grafiku.  Odpowiedź na to pytanie jest niezwykle prosta: unikajmy przesady. Makijaż ślubny to nie makijaż na  imprezę  czy  karnawał , nie może być zatem zbyt krzykliwy i nie może zmieniać nam naszej urody. W tym przypadku sprawdza się dewiza „piękno tkwi w prostocie”.  Zrezygnujmy również z eksperymentowania na swojej urodzie, jeżeli chcemy wykonać makijaż ślubny samodzielnie lub z pomocą przyjaciółki przy użyciu własnych kosmetyków. Nie używajmy niesprawdzonych wcześniej rozwiązań, np.  cieni do powiek  w nowym kolorze. Starajmy się też uniknąć niewyspania (chociaż stres często nie pozwala spokojnie zasnąć), gdyż make-up ślubny na niewypoczętej skórze będzie, po prostu, źle wyglądał.  Oto kilka propozycji makijażu ślubnego, które mogą stanowić inspirację dla panny młodej:"
http://kobieta.wp.pl/pin-up-girl-fryzura-makijaz-stroj-usmiech-6113988656277633a,"Pin-up girl - fryzura, makijaż, strój, uśmiech Moda na pin-up girl wróciła do łask. Te uśmiechnięte, powabne i kuszące swoimi pełnymi kształtami kobiety zdobiły plakaty w latach 40. i 50. XX wieku ku uciesze marynarzy bądź pilotów. Styl pin-up jest ponadczasowy i również dziś pożądany, gdyż pasuje niemalże każdej kobiecie i dodaje jej uroku. Oto kilka wskazówek, jak stać się pin-up girl. Moda na pin-up zrodziła się w czasach II Wojny Światowej i była odpowiedzią na męskie potrzeby obcowania z pięknem kobiet. Rysunki kobiet pin-up ukazywały się zarówno na plakatach i widokówkach, jak i na dziobach wojskowych samolotów. Sz tandarowym wizerunkiem pin-up girl była powabna kobieta z pełnymi kształtami, dokładnie uczesana i dokładnie umalowana, ubrana w obcisły  gorset ,  pończochy , krótką  sukienkę  lub  strój kąpielowy . Wbrew niektórych opinii, pin-up nie miało nic wspólnego z pornografią, gdyż ówcześnie pornografia była zakazana. Najpopularniejszą przedstawicielką stylu pin-up była  modelka  Betty Page.  Kobiety pin-up noszą zarówno rozpuszczone, jak i spięte w  koki  włosy, a ich cechą charakterystyczną są w  fale  bądź grube  loki  lub też skręcona do wewnątrz  grzywka  w stylu modelki Betty Page. Fryzura powinna zwracać uwagę, dlatego postaw na wyraziste kolory: mocną czerń, miodowy bądź platynowy blond, ognisty rudy czy nawet czerwień.  Włosy pin-up girl powinny być również ozdobione dużym, rzucającym się w oczy dodatkiem, np. krwistoczerwoną bądź granatową bandamką lub  opaską  w białe groszki, dużym kwiatem albo białą bądź czerwoną  kokardą .   Makijaż w stylu pin-up jest przede wszystkim bardzo wyrazisty. Jedna ze złotych zasad makijażu mówi, że jeżeli stawiamy na mocno podkreślone  oczy , to zrezygnujmy z mocno podkreślonych  ust  i odwrotnie. W stylu pin-up jednak ta zasada nie funkcjonuje. Najbardziej charakterystycznym sposobem podkreślenia oczu w makijażu pin-up jest gruba kreska wykonana czarnym  eyelinerem , która może sięgać nawet daleko poza oko.  Warto jest również pokryć powieki matowym bądź połyskującym  cieniem do powiek  w jasnym kolorze, który będzie kontrastował z pigmentem eyelinera. Rzęsy pin-up powinnyśmy pokryć pogrubiającą i mocno wydłużającą  mascarą  albo pokusić się o doczepienie  sztucznych rzęs . Usta w stylu pin-up uwielbiają czerwień, dlatego zaopatrz się w  pomadkę  albo  szminkę  w tym kolorze. Nie zapominaj także o  cerze : musi być gładka i bez niedoskonałości, a w okolicy policzków muśnięta różem.   Pin-up girls noszą obcisłe, dopasowane stroje, odsłaniające wiele fragmentów ciała, ale jednocześnie niewulgarne i w dobrym stylu. Obowiązkowym elementem garderoby pin-up są pończochy, ciemne bądź jasne, z ozdobnym paseczkiem biegnącym pośrodku,  koronką na udach albo jednolite, bez ozdób. Zadbajmy także o to, by w naszej szafie znalazły się obcisłe,  dżinsowe  rurki , najlepiej w tradycyjnym, niebieskim kolorze, które będą podkreślać nasze kształty albo odsłaniać nogi, jeżeli będą to  szorty .  Następnym obowiązkowym elementem pin-up jest rozkloszowana  sukienka  w kolorach marynarskich albo ołówkowa  spódnica  w krzykliwym kolorze. Nie zapominajmy również o obcisłej  koszuli  w małą kratkę albo groszki, której rąbki wiążemy tuż pod biustem, oraz o czerwonych, czarnych bądź granatowych  szpilkach  na cienkim, bardzo wysokim obcasie.  Nie zapominajmy również o tym, że pin-up girl to radosna, uśmiechnięta, powabna, i – przede wszystkim – świadoma swojego piękna kobieta. Uśmiech jest jedną z najpiękniejszych  biżuterii kobiety, dlatego nie zapomnij dodać go do swojej pin-upowej garderoby. W takim wydaniu na pewno oczarujesz swojego wybranka podczas  randki  albo kolejnej  rocznicy ślubu ."
http://kobieta.wp.pl/jestem-emma-jestem-ormianka-6115425781745793a,"Jestem Emma, jestem Ormianką  Emma Kiworkowa zachwyca charakterystyczną urodą, wielkimi oczami i długimi czarnymi włosami. Nie sposób minąć ją obojętnie. Jest Ormianką i to ma znaczenie. Bo cała poskładana jest ze swojej tradycji. Nie bez powodu spotykamy się tuż przed 24 kwietnia. To ważny dzień dla Ormian, a pani jest jedną z Ormianek mieszkających w Polsce.Emma Kiworkowa: Cieszę się, że widzimy się właśnie teraz, tuż przed obchodami rocznicy ludobójstwa Ormian. Z pochodzenia jestem Ormianką, urodziłam się na Kaukazie Północnym. Część mojej rodziny pochodzi z Imperium Osmańskiego, mieszkali w okolicach miasta Van. Właśnie w tym mieście w trakcie rzezi uratowało się dwoje Ormian. Jedną z tym osób była moja prababcia, Arfenia Safaryan. Miała 12 lat, kiedy do ich rodzinnego domu wtargnęli osmańscy żołnierze i bestialsko zamordowali wszystkich. Na szczęście prababcia razem ze swoim 14-letnim bratem Dzumszudem była wtedy u cioci. Ciotka w tym samym czasie dowiedziała się, że mąż i pozostali członkowie jej rodziny zostali napadnięci i zamordowani w jednej z fabryk rodzinnych. W jednej chwili spakowała to, co miała najcenniejsze i co dało się zabrać - biżuterię i trochę pieniędzy, które miała w domu. Zabrała czwórkę swoich dzieci, a także moją prababcię Arfenię i jej brata. Tak zaczęła się jej podróż. Nie wiedziała nawet, dokąd zmierza. Uciekała przez góry, licząc na to, że ta droga będzie wolna od osmańskich żołnierzy. Podróż z szóstką dzieci była bardzo ciężka. Nie mieli co jeść, gdzie spać, dzieci szybko zaczęły chorować. Zanim dotarła na Kaukaz Północny, pochowała wszystkie swoje dzieci. Ocalała jedynie jej siostrzenica, czyli moja prababcia i jej brat. Losy pozostałej rodziny z Van po dziś dzień nie są znane… Ja wychowałam już na się Kaukazie Północnym. Miałam 16 lat, kiedy wyjechałam do szkoły do USA. Moja mama już wtedy mieszkała w Polsce. Po szkole w Stanach przyjechał więc do Warszawy i tu skończyłam stomatologię na Akademii Medycznej.  W jaki sposób obchodzi się tę tragiczną rocznicę rzezi na ludności Ormiańskiej? 
To bardzo indywidualna kwestia. W Armenii, która jest bardzo małym krajem jest pomnik poświęcony ofiarom. Ludzie zjeżdżają się z całego świata, żeby oddać im hołd. Masa ludzi przychodzi, składa kwiaty i idzie w milczeniu. W Polsce spotykamy się w ""Pochodzie Milczenia"", który idzie ulicami Warszawy. Czasami na małym skwerze Ormian na Sadybie, to znów niedaleko warszawskiego getta, gdzie składamy pod pomnikiem Ormian kwiaty. Miejscem spotkań z kulturą ormiańską jest również ambasada, mamy świetnego ambasadora, który bardzo stara się krzewić Ormiańską kulturę i celebrować ważne dla nas wydarzenia, również te upamiętniające Rzeź Ormian. Bo choć minęło ponad 100 lat, jedynym dziedzictwem potomków mojej licznej rodziny z Van jest ból, którego nie jest w stanie uleczyć czas. Każdy z żyjących dzisiaj potomków moich przodków z Van wierzy, że któregoś dnia Turcja przyzna się i przeprosi za ludobójstwo 1,5 miliona Ormian i ulży w ten sposób cierpieniu, z którym żyją kolejne pokolenia. Jestem ogromnie wzruszona, że w tym roku rocznica Rzezi Ormian zbiega się z premierą filmu ""Przyrzeczenie"", którego fabuła dzieje się na tle tych okropnych wydarzeń. Bardzo się cieszę, że powstał taki film, w dodatku jako hollywoodzka produkcja, bo może dzięki temu świat zwróci uwagę na ogromną skalę tego wydarzenia. Zdecydowana większość historyków potwierdza, że na ludności ormiańskiej dokonano ludobójstwa, jednak przez wiele lat nad tą zbrodnią panowała zmowa milczenia, choć przecież w Rzezi Ormian zginęło około 1,5 mln ludzi. Ja z racji swojego pochodzenia podeszłam do seansu bardzo emocjonalnie, nie ukrywam, że jeszcze długo po jego zakończeniu nie mogłam dojść do siebie, film dosłownie wbił mnie w fotel. Atutem tej produkcji niewątpliwie jest podejście do tematu, wątek historyczny jest tłem do pięknej, poruszającej historii miłosnej. Jaki wpływ ma na panią pochodzenie? Czy to determinuje pani myślenie o sobie samej?
Nie znałam osobiście ludzi, którzy przeżyli ludobójstwo. Trudno więc mówić o żywych uczuciach. Ale jest we mnie smutek i ból. Kiedy patrzę na moją babcię, która za chwilę skończy 90 lat i urodziła się 10 lat po ludobójstwie, to widzę, jakie to wywarło na niej piętno. Jej mama ocalała, ale straciła całą rodzinę i cały majątek. Odkąd pamiętam babcia mówiła, jakie to ważne, aby Turcja przyznała, że coś tak strasznego miało miejsce. Ważne są przeprosiny. Historia świata jest krwawa, wiele takich sytuacji miało i ma miejsce nadal, ale samo przyznanie i prośba o wybaczenie dałoby nam ulgę, a jednocześnie poczucie odrobionej lekcji historii. Proszę sobie wyobrazić, że nigdy nie poznała pani własnych dziadków, ale oficjalnie nikt nie uznaje, że zostali wymordowani. Wydaje mi się, że my Ormianie jesteśmy skonstruowani inaczej niż reszta, umiemy się dopasować do środowiska, w którym się znajdziemy. Odnajdujemy się, bo wiemy, że musimy przetrwać. Czasem zastanawiam się nad tym, czy ci, którzy przetrwali masowy mord, byli najsilniejsi, najinteligentniejsi, czy po prostu mieli szczęście i o ich losie zdecydował zbieg okoliczności. Może to mieszanka tych trzech elementów o tym zdecydowała. Jednego jestem pewna, że geny, które my Ormianie mamy w sobie, nas kształtują. Ormianie są rozsiani po całym świecie?
Tak. Co więcej, diaspora jest 3-4 razy liczniejsza niż populacja kraju. I jest to naród wymierający. W żyłach moich dzieci płynie mieszana krew. Siłą rzeczy pokolenie na obczyźnie miesza się z innymi narodami. Ale ja staram się, żeby dzieci wiedziały i pamiętały o swoim pochodzeniu. Moja starsza córka, która niebawem skończy 11 lat, w wakacje leci do Armenii na dwutygodniowy obóz pod hasłem. Będzie się tam uczyć o naszej ormiańskiej kulturze. Do pięknego miejsca ufundowanego przez diasporę Ormiańską przyjadą dzieci z 49 krajów, żeby zdobywać wiedzę o swoich  korzeniach.  Msze o uzdrowienie – czy naprawdę zdarzają się na nich cuda? Ma pani jakąś swoją ulubioną tradycję ormiańską?
Kocham ormiańską kuchnię, ale to trudna kuchnia, pochłania dużo czasu. A ja nie mam go w nadmiarze. Ale dzięki temu, że żyje moja babcia, odbywają się u nas ormiańskie obiady. Jedną z ważnych tradycji jest kult osób starszych. Dookoła starszyzny funkcjonują młodsze pokolenia. W święta przylatują do Polski krewni. Osoba starsza to podstawa rodziny. Moja córka mówi mi: ""Mamo, to nienormalne, że w dzisiejszych czasach, kiedy siedzimy przy rodzinnym stole, muszę najpierw cię zapytać, czy mogę zabrać głos"". Odpowiadam jej, że może to trochę niedzisiejsze, ale w naszym domu tak właśnie jest.  Wiem, że jeździ pani do Armenii z misją.
Tak, w Armenii mamy filię naszej polskiej Fundacji Wiewiórki Julii. Wszystko zaczęło się od tego, że w 2007 roku poleciałam do Armenii z mamą. Odwiedziłyśmy tamtejszy dom dziecka. A trzeba wiedzieć, że w Armenii nie było wcześniej domów dziecka czy domów starców. Okazało się, że w tym domu dziecka jest niewiele dzieci i że każde już ma rodzinę i czeka aż sprawy formalne zostaną zakończone. Dowiedziałam się, że jest tam jeszcze jeden dom dziecka, gdzie mieszkają dzieci niepełnosprawne. Kilka lat później moja mama, Dżulietta Kiworkowa, otworzyła tam filię Fundacji. Do dziś latają tam nasi wolontariusze. Do pomocy włączyli się również mieszkańcy, kiedy zobaczyli, że do tego domu dziecka przyjeżdżają ludzie, którzy chcą pomóc, sami się za tę pomoc wzięli.  Słyszałam o podróżach Wiewiórki Julii, leczyła Pani zęby w najróżniejszych miejscach w Polsce.
Teraz moim celem jest otworzenie gabinetów partnerskich. Chcemy zrobić siatkę gabinetów, w których najbiedniejsze dzieci będą mogły leczyć zęby za darmo.  Sytuacja wygląda tak, że 90 proc. dzieci ma próchnicę: jeśli dziecko ma ubytek w zębie, dostaje karteczkę. Daje tę karteczkę rodzicowi. 20 proc. rodziców idzie do prywatnego dentysty z dzieckiem. A 70 proc. nie robi nic, bo albo nie uważa, że to jest ważne, albo kiedy zwrócili się do państwowej placówki, dostali termin za dwa lata, a na prywatne leczenie zwyczajnie ich nie stać. Kończy się na tym, że przychodzi potem 10-letnie dziecko i ma trzy stałe zęby do usunięcia. I to nie jest sytuacja z jakiejś biednej wsi, gdzieś daleko, takie rzeczy dzieją się nawet kilkadziesiąt kilometrów od Warszawy, w miastach i miasteczkach. Bardzo ważne są dla mnie w związku z tym gabinety partnerskie, w których dentysta mógłby natychmiast przyjąć takie dziecko za darmo.  Myśli pani, że ta chęć niesienia pomocy to też element ormiańskiego wychowania?
Zdecydowanie, od maleńkości pamiętam, że moja rodzina pomagała. To było naturalne. Jestem zdania, że im więcej z siebie dasz, tym więcej dostaniesz. Może to brzmi przewrotnie, jak egoizm. Ale jeśli chodzi o ormiańskie wychowanie, jest to logiczne. Masowe mordy często przeżywały bowiem dzieci, które zostawały bez rodziców, bez krewnych i ktoś tej samej narodowości pochylał się nad ich losem i brał do siebie. Gdyby nie ta zasada, wiele osób nie dałoby sobie rady po takich strasznych wydarzeniach. Moja prababcia, która ocalała z ludobójstwa w trakcie II wojny światowej, pomagała głodującym dzieciom. Bo na Kaukazie był wtedy głód i po sąsiedzku biegały dzieci z opuchniętymi z głodu brzuchami. Prababcia nocą, żeby nikt nie widział i na nią nie doniósł, przynosiła tym dzieciom jedzenie pod drzwi. Pomaganie mamy we krwi.  Jaka jest Ormiańska kobieta? Kogo pani widzi przed oczami, myśląc o Ormiance? Jakiś zlepek cech charakteru, wychowania, wyglądu?
Jaka jest Ormianka z urody? Kobiety, które mnie wychowały, cechuje cecha narodowa - duże oczy. Ja mam chyba najmniejsze (śmiech). Ormianki to kobiety bardzo silne. Bezgranicznie oddane swojej rodzinie, w której najważniejsze są dzieci. Ormiańskie mamy można porównać trochę do włoskich mam, które w życiu dziecka są wszechobecne. Dużo uwagi poświęca się wychowaniu. Może z lęku przed utratą tożsamości narodowej wielki nacisk kładzie się na kulturę i historię. Krąży nawet taki żart, że Ormianie dużo więcej mówią o swojej kulturze niż Grecy. Jesteśmy też bardzo pracowite - praca od rana do nocy jest normą, a nie wyrzeczeniem. A czasem romantyczne (śmiech). Moja babcia Emma bardzo pięknie śpiewała. Podczas rodzinnych spotkań wszyscy czekaliśmy na ten moment, kiedy zaśpiewa między innymi tradycyjne pieśni ormiańskie. Niektóre nuty tych pięknych melodii śpiewanych przez babcię, odnalazłam w filmie ""Przyrzeczenie""."
http://kobieta.wp.pl/trzymala-mame-za-reke-gdy-ta-umierala-byla-dla-mnie-wszystkim-moim-sercem-przyjacielem-6115418655225473a,"Trzymała mamę za rękę, gdy ta umierała. ""Była dla mnie wszystkim. Moim sercem, przyjacielem..."" - Zastanawiam się, w jaki sposób pisać. Co mogę, co mi wypada? Czy dozwolone jest używanie słów mięso, kał, odór? Czy wolno mi pisać o bólu, czopkach doodbytniczych i hektolitrach kroplówek? – pisze Małgorzata Friedel. Dwa lata temu jej mama zmarła na raka. To była okrutna walka.  To był taki mikołajkowy prezent. 6 grudnia 2010 roku rodzina Małgorzaty dowiedziała się, że jej mama Grażyna (M.) jest chora na raka. Zaczęło się od piersi, której nie można było usunąć. Guz rósł na żebrach. Byli przekonani, że walka z nowotworem potrwa miesiąc. Będzie radioterapia, chemioterapia, potem rehabilitacja i po sprawie. Tyle że rak był złośliwy.  Szybko pojawiły się kolejne przerzuty. Na kościach, na wątrobie. Do niedawna zdrowa kobieta z każdym tygodniem traciła kontrolę nad swoim ciałem.  - Stan żeber uniemożliwiał normalne funkcjonowanie. M. nie mogła się odwrócić na bok, a nawet przeciągnąć albo unieść rąk do góry. Siedziała w fotelu taka mała i bezbronna, kiedy któreś z nas zakładało jej ubrania – pisze Małgorzata w pamiętniku ""Moja mama jest aniołem"". - Potem przyszła kolej na mycie i inne czynności higieniczne. W bardzo szybkim tempie T. stał się prawdziwym znawcą tematu. Silny, zdecydowany, a jednocześnie bardzo delikatny. M. poddawała się jego ruchom. Woda, gąbka, woda, wycieranie ręcznikiem. Z każdym dniem wzrastał we mnie podziw do T. Facet, który dotąd wydawał mi się raczej słoniem w składzie porcelany, stał się doskonałym opiekunem. (...) Nigdy nie zapomnę dnia, kiedy T. wykonał M. manicure - opisuje.  Rak wżynał się w kości. Dużo pisze się o różnych historiach ludzi chorujących na nowotwory. Rak piersi, rak wątroby, prostaty… Nic jednak nie jest w stanie przygotować człowieka na starcie z rakiem w rzeczywistości. Małgorzata nie miała pojęcia, że właśnie tak będzie wyglądać życie jej mamy.  Z nowotworem walczyła prawie pięć lat.  - Gdy słyszałam hasło nowotwór, właściwie wyobrażałam sobie tylko jedno – zasadniczą chorobę, która wyniszcza i powoduje ból. Nikt mi nie powiedział, że nowotwór jest jak trucizna i że nawet jeśli działa powoli, to bardzo sprawnie i systematycznie. Że krok po kroku, komórka po komórce zajmuje cały organizm, że niszczy... Niszczy tak, że człowiek zostaje już tylko samym cierpieniem – wspomina.  Osoby, które doświadczyły choroby bliskich, a może i swojej, doskonale wiedzą, co ma na myśli. - Rak to taki ogromny worek bez dna, do którego stopniowo wkłada się życiowe niedogodności i dolegliwości współwystępujące. To miejsce na cały syf i gówna tego świata. Przeklęte ciemności, do których nikt nie powinien zaglądać. Jaskinia, z której nie ma już powrotu – pisze Małgorzata.  Mówi się więc o wymiotach. - Gówno prawda. Nie było ich. M. dostawała skuteczne leki przeciwwymiotne, działały. A przecież bohaterowie w filmach puszczają pawia po chemii. Ot, taka niespodzianka – wymienia Gosia.  I dalej: A czy w mediach powiedzą ci coś o wypróżnianiu się? Pacjent nie srał od siedmiu dni? Oddawanie kału nie ma końca? Powiedzą ci to? A przecież to całkowicie normalne. Nadmiar leków i coraz trudniejsze przyswajanie pokarmów – to wszystko ma swoje konsekwencje.  Łysienie – to normalne, że po chemii wypadają włosy. Ale nikt nie uświadomił jej, że mamie wypadną też inne włoski. - Pewnego dnia M. zaczęły wypadać rzęsy i brwi, potem nie zostało z nich zupełnie nic. I co? To nieważne, racja. Nie ma brwi, nie ma rzęs i tyle. Nie zdawaliśmy sobie sprawy z tego, jak poważne będzie to miało konsekwencje. Każdy pyłek, kurz, okruszek stanowiły dla niej zagrożenie. Nie osadzały się na rzęsach, od razu wędrowały do gałki ocznej, powodując silne infekcje – wspomina.  Pamiętnik Małgorzaty to wyjątkowo poruszające wspomnienie tego, jak żyje się z chorobą. Niczego nie ukrywa. Otwarcie opisuje o wszystkim, co działo się w trakcie leczenia. Są przecież dni dobre, ale są takie, gdzie nic nie pomaga, a ból wypełnia cały dom. Przyznaje też, że w takich chwilach człowiek jest zdolny do wszystkiego, nawet do zmiany swoich osobistych przekonań. Gdy tradycyjne rozwiązania zawodzą, jesteś w stanie uwierzyć we wszystko.  - Na oddziale onkologicznym trwają wśród pacjentek nieustanne debaty na temat wszelakich możliwości leczenia. Chemia i radioterapia, to mamy. Ale co jeszcze możemy zrobić? Ile pacjentek, tyle opinii i pomysłów. Usiądź wśród nich, a zrozumiesz, jak ogromna jest wolna życia, jak ważna jest walka – przekonuje Gosia.  Razem z tatą i siostrą szukały dla mamy jakiegoś alternatywnego leczenia. Z lekarzy nie zrezygnowały, ale próbowały jakoś pomóc. Napój z ostrych papryczek, proszek z pestek moreli, jagody goi – nie zaszkodziły, ale i nie pomogły. Pomógł za to znachor – uśmierzał ból, a po takich ""seansach"" jej mama była odprężona, miała apetyt. Znachor nigdy nie obiecywał, że wyleczy raka. Nie brał też od rodziny pieniędzy. Dawał za to nadzieję.  Pod koniec 2013 roku pojawił się guz na piersi. Na początku lekarze mówili, że to tylko narośl. A pierś z każdym dniem wyglądała coraz gorzej. Zrobiła się ogromna, czerwona, gorąca i bolesna.  - Nigdy nie zapomnę wzroku młodego lekarza, który badał mamę w szpitalu. Był przerażony, poprosił o zgodę na wykonanie zdjęcia telefonem komórkowym i przesłanie go doświadczonemu koledze. Znaliśmy go, był jednym z lepszych specjalistów i od tamtej pory nasze drogi się połączyły – wspomina Małgorzata.  Diagnoza? Mięsak. Atakował ze zdwojoną siłą. Konieczne było usunięcie piersi. Po miesiącu guz zaczął odrastać. Jak opisuje to Małgorzata, stawał się przerażającym potworem.  - M. nazywała mięsaka wielkim skurwysynem. Wydawało się, że rośnie każdego dnia. Zgodnie z przypuszczeniami lekarzy skóra na klatce piersiowej zaczęła pękać. Najpierw powoli, ale zauważalnie, a potem po prostu pojawiła się otwarta rana. Z każdą żyłką i mięsem na wierzchu. Byłam przerażona, nie wiedziałam, co teraz zrobimy. Przecież wszystko wychodziło na zewnątrz, widziałam białe niteczki, całą żywą tkankę. Nadal mam w głowie ten widok, nie potrafię się go pozbyć – pisze w pamiętniku.  Stało się dla niej jasne, że mama już z tego nie wyjdzie. Guz w najgorszym momencie przypominał rozmiarem kalafiora.  - Moim celem życiowym stało się bycie przy niej. Inaczej nie potrafiłam. Powroty do domu na weekendy, kiedy T. nie pracował, powodowały u mnie wyrzuty sumienia, kompletnie nie potrafiłam znaleźć sobie miejsca, nie będąc z nią. Efekt był taki, że wisiałam na telefonie, zapominając o tym, że sama już przecież założyłam rodzinę – wspomina. Małgorzata, kiedy jej mama zachorowała, dopiero co skończyła licencjat na filologii polskiej, zaczynała studia magisterskie. Wyszła za mąż, znalazła pracę. Ale choroba zatrzymała jej życie prywatne. Poświęciła się opiece nad mamą.  - Była dla mnie wszystkim. Moim sercem, przyjacielem, centrum wszechświata. Kimś, bez kogo życie po prostu nie było dla mnie możliwe. Zazwyczaj starałam się być silna, robiłam dobrą minę do złej gry. Nie pokazywałam M. jak bardzo jestem nieszczęśliwa, jak bardzo się boję – pisze.  - Role w moim życiu zmieniły się zupełnie. Nagle byłam odpowiedzialna za M., która w moich oczach poniekąd stała się dzieckiem. Bo przecież, drogie matki Polki, czy swojego dziecka się nie ubiera, nie myje, nie głaska, nie pociesza, nie zmienia mu pieluch? I kochałam M. tak, jak mogłabym kochać swoje dziecko, gdybym tylko je miała. Nie potrafiłam przynależeć już do kogoś innego, a tym bardziej do samej siebie. Nie mogłam być już żoną, przyjaciółką, siostrą. Stałam się chyba tylko córką – dodaje.  27 czerwca 2014 roku jej mama po raz ostatni wyszła z domu ""dla przyjemności"". Były to siedemnaste urodziny starszego syna jej córki. W połowie sierpnia 2014 roku mięsak odkrył swoje najgorsze oblicze. Przerzuty były już tak rozległe, że nie można było nic zrobić.  - Odpadające kawałki ciała powodowały, że każda zmiana opatrunku była niezwykle stresująca. M. nie widziała go już od dawna. Nie chciała patrzeć w lustro, czekała tylko, aż jak najszybciej go zakryjemy. (…) Na zużytych gazach widać było coraz więcej krwi, czegoś w rodzaju białka i kawałki mięsa. Smród był okropny. Robiliśmy wszystko, co zalecał lekarz z hospicjum domowego. Srebro w teorii miało łagodzić nieprzyjemny zapach, nie było jednak sposobu, aby go zniwelować. Nieważne, że właśnie umyłam M., założyłam czysty opatrunek i ubranie. Skurwysyn rozkładał się i sprawiał, że M. po prostu śmierdziała – opisuje Małgorzata. Niedługo później stan jej mamy był  krytyczny. Z domu, które od jakiegoś czasu przypominało hospicjum, trzeba było zabrać ją na pogotowie. - Nawet kiedy miała na sobie podkoszulek, można było zauważyć, że jej klatka piersiowa nieco się zmniejszyła, a jednocześnie jakby rozeszła. Guz nie był już tak wysoki, ale za to szeroki. Po zdjęciu opatrunku okazało się, że skurwiel po prostu się rozlał. Nagle zmiany objęły całą klatkę piersiową i przestrzeń pod pachą. Środek był całkowicie zapadnięty. Wolałabym nie pamiętać tego, co wówczas zobaczyłam. Wolałabym zamykać oczy i widzieć dzisiaj coś innego. Widzę jednak żebra, tak, kości. Widzę skurwysyna, który zjadł moją M. żywcem, bez znieczulenia, bez zawahania. Widzę potworną, śmierdzącą górę mięsa, a między nią kości – wspomina. Grażyna nie wyszła już ze szpitala. Umierała tydzień. Z każdym dniem mięsak wyglądał coraz gorzej. W reszcie Małgorzata razem z pielęgniarkami zdecydowała, że nie pozwoli tacie patrzeć już na ciało mamy. Nie chciała, by taką ją zapamiętał. Jej wspomnienie pokazuje, jak bardzo rak wyniszcza człowieka. Bo jak przyznaje, nagle twoje ciało staje się pożywką dla choroby. Tak wyglądała ostatnia noc jej mamy: Spostrzegłam, że coś pływa w moczu, jakby brązowe kawałki. Pomyślałam, że pewnie doszło do jakiegoś zakażenia, bo przecież w karcie wyraźnie napisali, że nerki są niewydolne. Poszłam więc do pielęgniarki. (…) Podeszła ze mną do łóżka, spojrzała na worek i położyła swoją rękę na moim ramieniu. Zaczęła mówić nie do końca zrozumiałe dla mnie rzeczy, że to prawdopodobnie kawałki rozkładającej się wątroby lub innych narządów. Je… skur…. Zabierasz ją, gdy jeszcze żyje, gdy jeszcze oddycha.  Tej nocy Gosia trzymała mamę cały czas za rękę. Chwila zachodziły zmiany w wyglądzie mamy. Najpierw zaczęła się pocić, potem wszędzie czuć było zapach amoniaku. Chwilę później twarz mamy wyglądała, jakby ktoś nałożył na nią tonę kremu. Miała ataki kaszlu. Po którymś Gosia zobaczyła w maseczce do oddychania ""kawałki przypominające wątróbkę drobiową"", były ""brązowe i śmierdzące"". Długi czas obserwowała, jak mama oddycha. W końcu kolejnego oddechu nie było.  - Kiedyś przeczytałam, że po śmierci ciała mózg żyje nawet do siedmiu minut. Że warto być jeszcze wtedy z bliskimi, że warto do nich mówić. Nie wiedziałam, czy to prawda, nie obchodziło mnie to. Potok słów płynął z moich ust. Obiecałam M., że będę żyła tak, żeby była ze mnie dumna, że spełnię swoje marzenia, że zaopiekuję się tatą. Po około 10 minutach poszłam do pielęgniarki. Powiedziałam tylko: Moja mama umarła – wspomina Małgorzata. Pisanie miało być dla mnie formą terapii. Przelaniem na papier tego, co wydawało jej się niemożliwe do wypowiedzenia. Próbą zrozumienia, a przede wszystkim pogodzenia się z losem.  - Z perspektywy czasu uważam, że M. była prawdziwą wojowniczką i bohaterką. Kilkadziesiąt sesji chemioterapii, kilkanaście naświetlań, skomplikowane operacje, strach o własne życie, ból, cierpienie i smród. Podziwiam każdego, kto zmierzył się z tą okropną chorobą, bez względu na to, czy ją wygrał, czy nie. To prawdziwi bohaterowie swojego życia, rycerze w zbroi z własnego ciała, idący na krucjatę z nieznanym wrogiem - pisze."
http://kobieta.wp.pl/dopamina-hormon-szczescia-dzialanie-niedobor-jak-zwiekszyc-jej-poziom-6114437297424001a,"Dopamina (hormon szczęścia)  -działanie, niedobór, jak zwiększyć jej poziom. Dopamina jest to organiczny związek chemiczny, który odgrywa bardzo ważną rolę dla układu nerwowego człowieka – jest miernikiem poczucia szczęścia, zadowolenia. Prosto rzecz ujmując, większy poziom dopaminy w naszym organizmie oznacza zwiększoną radość i wydajność organizmu.  Dopamina  ma różnorodne zadania w naszym mózgu. Odpowiada za tak ważne aspekty, jak: kontrolę  motoryczną ciała, motywację, procesy poznawcze oraz układ nagrody. Zbyt silne i zbyt częste pobudzanie produkcji hormonu szczęścia jest bardzo niebezpieczne. Przez gwałtowne zwiększenie poziomu dopaminy możemy popaść w różne uzależnienia. Zażywanie kokainy czy metaamfetaminy potrafi dosłownie w parę sekund zwiększyć znacząco  poziom dopaminy, co jest główną przyczyną uzależnienia się od danej substancji nawet już po paru dawkach. Nierozsądne gospodarowanie przyjemnościami pobudzającymi produkcję dopaminy, może łatwo zburzyć równowagę całego organizmu na rzecz jednej przyjemności, a ta przyjemność może stać się naszym utrapieniem. Gdy szybko wzrasta poziom dopaminy, zmniejsza się wrażliwość receptorów dopaminowych, powodując potrzebę zwiększenia dawki przyjemności, aby poczuć ten sam efekt.  Ponadto, naukowo stwierdzono, że dopamina ma wpływ na odczuwanie naszego bólu – pomniejsza jego wyrazistość i natężenie. Dopamina jest odpowiedzialna za jakość naszego życia, a nawet więcej, za samą chęć życia, za jakość naszych relacji w społeczeństwie, za efektywne uczenie się, koncentrację i motywację. Tak więc  niedobór dopaminy uderza przede wszystkim w  zdrowie psychiczne . Gdy zabraknie  hormonu szczęścia  to: Wzrastanie poziomu dopaminy w ludzkim układzie nerwowym musi przebiegać w uporządkowany, naturalny sposób. Inaczej będzie ona niebezpieczna dla naszego zdrowia. Jeśli będziemy zwiększać poziom dopaminy umiejętnie – możemy osiągnąć szczęście. Jak więc bezpiecznie wpłynąć na produkcję dopaminy w organizmie tak, aby służyła jego dobru? Ogólnie mówiąc, trzeba po prostu prowadzić zdrowy tryb życia. Mianowicie: jeść dużo owoców i warzyw bogatych w utleniacze, które to eliminują  wolne rodniki  odpowiedzialne za zmniejszanie wydzielania dopaminy. W szczególności warto wzbogacić dietę w dojrzałe banany zawierające  chininę dopaminową; najwięcej występuje jej w małych brązowych obszarach, tam gdzie banan został obity. Tłuszcze nasycone i cukry są zabójcami dobrego samopoczucia, musimy ograniczyć cukier, a tłuszcze nienasycone zastąpić np.: oliwą z oliwek. Codzienna garść migdałów lub ziaren słonecznika szybko i łatwo podwyższą poziom hormonu szczęścia.  Wydaje się, że najlepszą metodą na to żeby bezpiecznie zwiększyć poziom dopaminy w naszym organizmie,  poczuć radość i szczęście, jest zdrowy i  higieniczny tryb życia , wolny od jakichkolwiek wspomagaczy, używek czy narkotyków, które gwałtownie stymulują produkcję dopaminy w dużych ilościach. Niedobór dopaminy jest bardzo uciążliwy dla osoby, która na niego cierpi. Oprócz tych najważniejszych rad: zdrowego trybu życia, długich spacerów przy słonecznym świetle, zdrowej diety, możemy wspomóc się suplementami diety bogatymi w  aminokwasy  dostępnymi w każdej aptece."
http://kobieta.wp.pl/kofeina-wystepowanie-dzialanie-uzaleznienie-zdrowie-6115404249069185a,"Kofeina – występowanie, działanie, uzależnienie, zdrowie Kofeina to organiczny związek chemiczny, wpływający stymulująco na mózg ludzki. Podawana w małych dawkach, kofeina potrafi zbawiennie działać podczas wzmożonego wysiłku intelektualnego, potęguje sprawność fizyczną organizmu oraz pokrzepia w zmęczeniu, poprawia koncentrację. Ponadto, kofeina zwiększa ilość adrenaliny we krwi oraz pobudza wydzielanie dopaminy działającej na ośrodki przyjemności w mózgu.  Kofeina – występowanie Czy tylko w kawie możemy swojemu organizmowi dostarczyć kofeiny? Zdaje się , że to najefektowniejszy, a zarazem najszybszy sposób. Jeśli czujemy zmęczenie i chcemy szybko wrócić do działania, radzę przygotować kawę parzoną, która  posiada najwięcej kofeiny. Kawa rozpuszczalna już ma mniejsze właściwości pobudzające, ale za to jest łagodniejsza dla żołądka. Kofeinę znajdziemy także w parzonej herbacie, napojach energetycznych, coli i tabliczce czekolady. A jeśli nie lubisz kawy bądź jesteś na diecie, możesz zaopatrzyć się w kofeinę w tabletkach lub kofeinę w proszku. Kofeina – działanie Popularna na całym świecie kofeina, aplikowana w rozsądnych dawkach, potrafi służyć organizmowi ludzkiemu. Oprócz zapobiegania  udarom ,  infekcjom ,  demencji  i  chorobie Alzheimera , jeden kubek kawy dziennie  jest w stanie wydłużyć nam życie, przeciwdziałając chorobom serca  chorobom serca  oraz  płuc . Co więcej, kofeina uaktywnia korę mózgową, działa rozluźniająco na mięśnie gładkie i uelastycznia naczynia krwionośne; wykazuje działanie moczopędne, co korzystnie wpływa na  zdrowie nerek . Zwiększa też  koncentrację   libido , pobudza  trawienie  i jest dobrym lekiem w przypadku silnego  zatrucia alkoholowego . Kofeinę w tabletkach często przyjmują sportowcy, doceniając jej działanie spalające  tkankę tłuszczową  oraz poprawiającą wydolność organizmu. Co więcej, kofeina przedłuża działanie hormonu adrenaliny adrenaliny  – tak ważnej w rywalizacjach sportowych. Zaś  dietetycy  uważają, że codzienna dawka 250 mg kofeiny działa korzystnie na funkcjonowanie  wielu układów ludzkiego ciała. Kofeina – uzależnienie Kofeina może doprowadzić do  uzależnienia fizycznego, rzadziej psychicznego. Jeśli jesteśmy kawoszami i odstawimy czarny napój, to możemy doświadczyć zespołu abstynencyjnego. Zmęczenie ,  obniżenie nastroju  i skupienia, bóle głowy bóle głowy  mogą towarzyszyć osobie, która raczyła się kawą często w ciągu dnia i opierała na niej swoją psychiczną kondycję. Jednak kofeina to nie kokaina.  Przy spożywaniu kofeiny, nawet codziennym, nie będziemy odczuwali potrzeby zwiększenia dawki np.:  kawy . Zwiększona dawka tej substancji nie zintensyfikuje sielankowych doznań, ale doprowadzi nas do  złego samopoczucia  i rozstroju. Dlatego kawa, będąc  środkiem psychoaktywnym , potrafiącym nawet uzależnić, nie stwarza niebezpieczeństwa w funkcjonowaniu społeczeństwa.  Organizm niemal samoistnie narzuca  ograniczenie spożywania kofeiny, ponieważ w przypadku podania zbyt dużej dawki, będzie nas dręczyć szeroko pojęte złe samopoczucie, a przy tym nie zaistnieją żadne pozytywne odczucia, czy właściwości pobudzające. Kofeina - przedawkowanie Przedawkowanie kofeiny zdarza się bardzo rzadko, ale może poważnie zagrozić naszemu zdrowiu. Po spożyciu jej w ilości większej niż 0,5 g, poczujemy  zaburzenia rytmu serca , znaczne pobudzenie psychoruchowe, przyspieszenie pracy nerek (co doprowadza do  odwodnienia organizmu ). Przedawkowanie kofeiny powoduje też  mdłości , torsje i osłabienie.  Przy silnych  zatruciach kofeiną, może nawet dojść do  drgawek  i porażenia ośrodka oddechowego. Dziesięć gramów kofeiny jest w stanie doprowadzić do zgonu dorosłego człowieka, a śmierć spowodowana jest  migotaniem komór serca . Kofeina jest najpowszechniejszym stymulantem na Ziemi. Można go nabyć i spożyć pod każdą szerokością geograficzną, w różnorakich postaciach. Warto z niego mądrze korzystać, nie zapominając, że jest to używka. Jej mądre użycie może nam codziennie służyć w sytuacjach, gdy czujemy zmęczenie i potrzebujemy pobudzenia."
http://kobieta.wp.pl/faceci-wstydza-sie-noszenia-obraczek-wiemy-dlaczego-niektorzy-z-nich-rezygnuja-6115410247833217a,"Faceci wstydzą się noszenia obrączek? Wiemy, dlaczego niektórzy z nich rezygnują Ze względu na swój kolisty kształt obrączka uważana jest za symbol nieskończonej miłości. Ten biżuteryjny dodatek był popularny już w czasach starożytnego Rzymu i wydaje się, że do dziś w życiu społecznym nie traci na wartości. Przyjęło się, że małżonkowie noszą ją na serdecznym palcu prawej dłoni, a wdowcy na lewej. Obrączka sygnalizuje, że jesteśmy zajęci, ale ma też istotne znaczenie w sytuacjach oficjalnych. Postanowiłam dowiedzieć się, jaki ma ona wpływ na postrzeganie nas w sytuacjach zawodowych i prywatnych. Czy zawsze warto ją nosić? Ostatnio w mediach mówi się o tym, że Donald Trump nie nosi swojej obrączki. Milioner, który 12 lat temu poślubił Melanię, najwyraźniej nie czuje takiej potrzeby, ale czy ma to pozytywny wpływ na jego wizerunek jako polityka? (Przypomnijmy, że jego wybranka nie rozstaje się ze swoim pokaźnym diamentowym pierścionkiem). Okazuje się, że prezydent USA nie jest jedynym przykładem osoby pełniącej ważne stanowisko, która zrezygnowała z noszenia obrączki. Nie widać jej również na palcu księcia Williama. Na pytanie, skąd ta decyzja, przedstawiciele Pałacu Kensington odpowiedzieli: - Nie tylko on nie nosi żadnej biżuterii. Biorąc pod uwagę jego ojca i dziadka było podobnie. To wyłącznie prywatna preferencja księcia Williama. Księżę William i Donald Trump to dwa skrajnie różne przypadki. Pierwszy z nich uważany jest za osobę stabilną pod każdym względem. Zaś u drugiego podejrzewa się zaburzenia osobowości ze względu na jego chwiejność emocjonalną. - Prawda jest taka, że tak rozpoznawalne osoby mogą, ale nie muszą nosić obrączek, ponieważ i tak każdy doskonale zna ich sytuację rodzinną - wyznał psycholog biznesu Miłosz Brzeziński. Mówi się, że mężczyzna, który zdejmuje swoją obrączkę, chce ukryć przed innymi kobietami, że ma żonę. Niektórzy twierdzą, że to pierwszy znak świadczący o niewierności partnera. Ale najwyższy czas obalić ten mit. - Ludzie z różnych powodów nie noszą obrączek i nie jest to w dzisiejszych czasach źle widziane, np. nie mieszczą się na palcu – powiedział psycholog biznesu.  Wiele osób prywatnych podejmuje taką decyzję z innych powodów. - Obrączki są mało męskie, nie podobają mi się. Właśnie dlatego swojej nie noszę. Gadałem o tym z żoną i nie miała nic przeciwko mojej decyzji. W ogóle nie lubię biżuterii i ona też, ale obrączkę ma zawsze. Dodam, że taki sam przykład jest u moich rodziców – tata nie nosi, a mama wręcz przeciwnie - wyznał 33-letni Dominik. Ale wydaje mi się, że noszenie obrączki niezależnie od sytuacji jest zawsze dobrze odbierane przez otoczenie - dodał. Mój kolejny rozmówca zwykle nosi ją na palcu. - Jest to dowód największego przywiązania. Ale nie ukrywam, że czasami zdejmuję obrączkę, jak jest mi w niej niewygodnie. Mimo wszystko staram się ją nosić. Poza tym przypomina mi ona rocznicy ślubu - powiedział 35-letni Krzysztof. Wiele osób  zastanawia się, czy przed pójściem na rozmowę kwalifikacyjną powinno się zdjąć obrączkę. Niektórym wydaje się bowiem, że na początku lepiej nie ujawniać informacji dotyczącej tego, że jesteśmy z kimś związani. Jednak okazuje się, że tego typu obawy są bezpodstawne. - Obrączka jest symbolem małżeństwa, a to pozytywnie wpływa na ocenę osoby ubiegającej się o pracę. Na tej podstawie pracodawca wnioskuje, że taka osoba jest stała emocjonalnie. Ma to dla niego istotne znaczenie - stwierdził Miłosz Brzeziński.  Poza tym nie od dziś mówi się, że kobiety interesują się mężczyznami noszącymi obrączki. Jest to dla nich sygnał, że nie tylko są uporządkowani życiowo, ale i heteroseksualni. A jakie jest wasze zdanie na temat noszenia obrączek w sytuacjach prywatnych i zawodowych? Polecamy także: Tatuaże zamiast obrączek"
http://kobieta.wp.pl/nikt-nie-chce-kupowac-jej-ubran-dlatego-podmienia-metki-6115823375926913a,"Nikt nie chce kupować jej ubrań. Dlatego podmienia metki!  Kiedy nazwisko Trump nie wystarcza i klienci nie chcą sięgać po ubrania sygnowane nazwiskiem prezydentówny, producenci sięgają po bardziej bezpośrednie metody. Od niedawna ubrania z linii Ivanka Trump zostają wycofywane, a ich metki zmieniane na Adrienne Vittadini. Czy to uratuje biznes pierwszej córki?  Marka odzieżowa, której właścicielką jest pierwsza córka USA, Ivanka Trump odnotowuje nieprzerwanie wzloty i upadki. Zaczęło się od bojkotu jej produktów przez organizację Grab your Wallet, w skutek którego jeden z największych potentatów odzieżowych, sieć sklepów Nordstrom, zrezygnował ze współpracy z młodą przedsiębiorczynią. Tłumaczył to spadkiem sprzedaży, nie mającym nic wspólnego z poglądami politycznymi.  Po pokonaniu pierwszych przeszkód marka zaczęła się podnosić i notować pierwsze spektakularne sukcesy. W lutym tego roku sprzedaż ubrań z metką ”Ivanka Trump” wzrosła o ponad 364 proc. W stosunku do miesięcy poprzednich.  Teraz wyżej wspomniana metka nie jest jednak już tak pożądana, jak jeszcze kilka tygodni temu. Doszło wręcz do tego, że producenci marki muszą podmieniać metki z imieniem i nazwiskiem prezydentówny, żeby ktokolwiek chciał je kupić.  O procederze podmiany donosi serwis ”Business of Fashion”. Z ich informacji wynika, że marka odzieżowa sygnowana nazwiskiem Ivanki od teraz przyłączona została do kolekcji Adrienne Vittadini i to z jej metkami wysyłana jest do Stein Mart, jednej z największej sieci dyskontów, mających sklepy w ponad 300 lokalizacjach w Stanów Zjednoczonych.  G-III, firma zajmująca się dystrybucją marki Ivanka Trump potwierdza, że ubrania wracają do fabryki, gdzie wymieniane są ich metki. Wszystko dzieje się bez informowania biura prezydenta.  Co stoi za decyzją o zmianie metek? BoF przekonuje, że ma to związek z negatywnym odbiorem marki przez klientów sieciówek. –Zdarzały się przypadki, że do sklepu wchodził potencjalny klient i wychodził wściekły, kiedy tylko zobaczył bluzę z nazwiskiem Trump- mówi w rozmowie z serwisem pracownik sieci Stein Mart.  I chociaż takie rozwiązanie problemu wydaje się nieco kontrowersyjne, to zgodnie z tym co mówi Susan Scafidi, założycielka Fashion Law Institute, wymiana metek jest całkowicie legalna. – Producenci odzieży mają prawo zmienić metki na swoich ubraniach, pod warunkiem, że poinformują o tej zmianie swoich odbiorców- tłumaczy.  Wygląda na to, że najbardziej rozpoznawalne nazwisko w USA nie jest wystarczające, by osiągnąć spektakularny sukces w branży."
http://kobieta.wp.pl/najmodniejsze-fryzury-na-nadchodzacy-sezon-6084375065597057a,"Najmodniejsze fryzury na nadchodzący sezon  Stylista Alan Dąbrowski podpowiedział, jak wyczarować delikatne loki. W tym sezonie na głowie nadal królują boby. Asymetryczne, z gęstą grzywką pasują do każdej stylizacji. Fanki długich włosów powinny natomiast zdecydować się na loki. Jak zrobić romantyczne fale za pomocą prostownicy oraz w jaki sposób pokolorować włosy na bal karnawałowy, opowiedział w Telewizji WP stylista fryzur Alan Dąbrowski."
http://kobieta.wp.pl/wybielanie-zebow-metody-domowe-i-profesjonalne-jak-utrzymac-efekt-6113978180647041a,"Wybielanie zębów – metody domowe i profesjonalne, jak utrzymać efekt O śnieżnobiałym, hollywoodzkim uśmiechu marzy niejedna z nas. Do wybielania zębów można podejść domowymi sposobami lub oddać się w ręce stomatologa. Zabieg wybielania zębów można wykupić w gabinetach stomatologicznych i kosmetycznych. Podczas zabiegu używane są lampy halogenowe lub lampy LED.  Wybielanie zębów z zastosowaniem naświetlania to metoda zdecydowanie bezpieczniejsza  i trwalsza niż sposoby domowe czy kosmetyczne. Podczas jednej sesji stomatolog wybieli zęby o kilka odcieni, a efekt utrzyma się przez około 2-3 lata przy odpowiednich nawykach żywieniowych i higienicznych. Sama biel zębów na początku może delikatnie ściemnieć, ponieważ kolor stabilizuje się przez pierwsze dwa tygodnie. Aby utrzymać biały uśmiech, warto powtórzyć zabieg wybielania zębów po dwóch, trzech latach. Zaletą gabinetowego wybielania zębów jest opieka specjalisty. Każde wybielanie polega na reakcji utleniania, a stomatolog wie dokładnie, w którym momencie zakończyć zabieg, tak żeby nie uszkodzić szkliwa. Poza tym, wybielanie zębów w gabinecie stomatologicznym jest kompleksowe – nie pozostawia pożółkłych ścianek zębów, niedostępnych dla pasków wybielających czy nakładek.  W zależności od stosowanego sprzętu oraz stanu zębów i dziąseł pacjenta, podczas i po zabiegu wybielania może pojawić się czasowy ból lub nadwrażliwość zębów. Wtedy zabieg należy przerwać lub dodatkowo przeprowadzić fluoryzację. Wybielanie zębów samodzielnie w domu i tak zaczyna się u dentysty. Należy bowiem najpierw usunąć kamień osadzony na szkliwie.  W aptekach i sklepach kosmetycznych dostępnych jest wiele preparatów, których używać można w warunkach domowych. Warto jednak pamiętać, że wybielanie zębów to ingerencja w strukturę szkliwa – powłoki chroniącej zęby, dlatego należy restrykcyjnie przestrzegać zaleceń lekarza lub instrukcji zawartej w załączonej ulotce. Wadą metod wybielania zębów w domu jest duży nakład czasu (około 2 – 3 tygodnie regularnych zabiegów), a także krótkotrwałość i niezbyt zadowalający efekt (utrzymuje się do 3 do 6 miesięcy). Do dyspozycji amatorów domowych sposobów wybielania zębów pozostają: Istnieje kilka domowych sposobów wybielania zębów, na przykład sodą oczyszczoną, solą czy sokiem z cytryny. Jednak specjaliści nie polecają żadnego z nich. Wymienione produkty jedynie niszczą szkliwo, a ich działanie wybielające nie jest potwierdzone. Przede wszystkim należy myć zęby codziennie rano i wieczorem, a także po każdym posiłku. Poza tym, w pierwszych tygodniach po wybielaniu zębów powinno się stosować ''białą dietę''. Chodzi o produktu bez silnych substancji barwiących. Efekt wybielonych zębów utrzymamy dzięki jedzeniu kefiru, śmietany, białego sera, jogurtu, ryżu, ziemniaków czy makaronu. Zdecydowanie lepiej odmówić sobie kawy, herbaty, wina, czerwonych sosów, kolorowych soków czy palenia papierosów."
http://kobieta.wp.pl/kazda-milosc-powinna-byc-pierwsza-agata-mlynarska-w-szczerym-wywiadzie-6115807759279745a,"""Każda miłość powinna być pierwsza"". Agata Młynarska w szczerym wywiadzie Agata Młynarska - trudno zdecydować co najbardziej, ale na pewno dziennikarka, prezenterka, producentka, konferansjerka, czasem aktorka. Potrafi jedną uwagą na temat polskiej plaży rozgrzać polemicznie całą ojczyznę. Jak nam wszystkim lat jej przybywa, ale w jej przypadku realizuje się wariant z portretu Doriana Graya. Dlatego bywa nazywana sexy babcią, co zresztą akceptuje. Jej najnowszy pomysł to program ""Zmiana pełną parą"", w którym próbuje dać szansę związkom w kryzysie. I o tym głównie rozmawiamy. O związkach.    Twoja pierwsza randka.
Każda randka jest pierwsza (śmiech). Ta ostatnia i najważniejsza wyglądała bardzo banalnie, po prostu mój przyszły mąż zaprosił mnie na kolację. Tyle, że miałam wtedy czterdzieści siedem lat, a poczułam się, jakbym miała szesnaście. Otaczała nas aura przeczucia, że spotkały się dwie osoby, które chcą spędzić ze sobą resztę życia. Takie rzeczy wiem od razu. Każda miłość powinna być pierwsza, najszczersza i najgorętsza. Brzmi to nieco bajkowo, ale oczywiście się zgadzam. Pytałem jednak o historycznie pierwszą randkę.
Trudno zdecydować, czy była to na pewno randka, uznajmy jednak, że tak. Podkochiwałam się mając czternaście, może piętnaście lat, w pewnym zjawiskowo przystojnym góralu. Byłam wtedy w Zakopanem. Szliśmy trzymając się za ręce Drogą pod Reglami, a nad nami rozgwieżdżone niebo. Było tak magicznie i romantycznie, że na pewno będę to pamiętać do końca życia. Coś jeszcze poza trzymaniem się nastąpiło?
Nic więcej nie mieściło nam się w głowie, no może mały pocałunek na do widzenia. I tak było to na tyle dużo, że jako panienka z dobrego domu, czułam się jakbym była już w ciąży (śmiech). Pamiętam też pierwszą randkę z pierwszym mężem. Po rekolekcjach wielkanocnych poszliśmy na spacer. Trwał prawie cztery godziny i choć miałam wtedy dopiero szesnaście lat, to wszystko, co ludzie mogą i powinni sobie powiedzieć, zostało powiedziane. Dwa lata później staliśmy już przed ołtarzem. I tak wyglądały moje randki, ekscesów nie było. Ekscesów może nie, ale kilka związków jednak przeżyłaś. Doświadczenie mówi ci, że trwalsze są te, w których ludzie poznają się powoli, uczą się siebie, czy te kiedy jest to szalona miłość, tak lubiana przez romantyków, od pierwszego wejrzenia?
Doświadczenie mam głownie z powodu mojego wieku…(śmiech), ale pytasz o rzeczy, które wymykają się wszelkim regułom. Nie mam na to żadnej recepty. Wiem tylko, że najważniejsze w relacji to bycie uczciwym, komunikowanie tego, co się czuje i oczekiwanie tego samego od drugiej strony. Tyle wiem po latach praktyki i doceniam kolosalne znaczenie takich zasad. Namawiam też do dbania w związku o siebie. Druga połowa jest bardzo ważna, ale ta, która należy tylko do ciebie, wcale nie mniej. Zatracanie się bez pamięci w tym, czego oczekuje partner/partnerka, prędzej czy później, jak ja mówię - ""wychodzi bokiem"". Skoro o doświadczeniu mowa. Życie zaczyna się po trzydziestce, czterdziestce czy pięćdziesiątce? Czy to tylko ludowe mądrości, które wymyślono żebyśmy w każdym wieku czuli się nie najgorzej?
Życie zaczyna się po prostu wtedy, kiedy chcesz doświadczać świadomego życia. Dla mnie było to po czterdziestce. Wcześniej oczywiście też żyłam i to ciekawie, ale nie miałam wrażenia, że wszystko jest w moich rękach, dryfowałam. Przeszkadzały mi złe decyzje, nie zawsze trafne wybory. Zaczęłam chodzić na terapię i pracować nad sobą. To oczywiście proces. W moim przypadku skutkiem był chociażby stworzony przeze mnie portal dla kobiet. Zaczęłam stawiać granice, mieć wymagania wobec innych. Nagle życie stało się ładniejsze, zdrowsze i szczuplejsze. Zaczęto pisać, ze jestem seksi babcią, a mnie się to bardzo podobało. Niezadowolona wcześniej z życia, napięta jak struna, po przemianie zaczęłam być inaczej traktowana przez otoczenie. Pewnie to też pozwoliło mi spotkać właściwego człowieka, nieobciążonego historiami, które byłyby dla mnie dewastujące. Mówimy cały czas o początkach związków. Przenieśmy się do ich końca. Kiedy na pewno , poza patologiami, wszystko już jest pozamiatane i można zacząć się pakować?
Kiedy nie ma rozmowy i szacunku. Powody mogą być zresztą bardzo różne, ale jeśli już tak się dzieje, to wiadomo, że związek się wypala. Wcześniej czy później pojawi się złość, a nawet agresja. Nić porozumienia pęka i pęka związek. Zdrada i przemoc fizyczna to już zdarzenia na tyle szczególne, że o nich w ogóle nie mówię. Potwierdzasz tylko słowa autora ""Samotności w sieci"" Janusza Leona Wiśniewskiego, które lubię przypominać. Recepta na dobry związek to 90 procent rozmowy i 10 procent seksu. Choć o seksie nie wspomniałaś.
Moja recepta jest bardzo podobna. Ciekawe, że potrafił to powiedzieć facet. Być może są po prostu różni faceci. Mamy już małe podsumowanie twoich osobistych doświadczeń i spostrzeżeń. Program ""Zmiana pełną parą"" to ich skutek?
Są dwa powody. Najsilniejsze, lifestylowe trendy w telewizji to teraz coaching par i pokazywanie relacji międzyludzkich, często małżeńskich. TLC przeprowadziła też własne badania sposobu, w jaki oglądamy telewizję i czego od niej oczekujemy. Wypowiadały się kobiety w różnym wieku, z różnym wykształceniem, z wielu miejscowości. Okazało się, że w telewizji szukają przewodnika, oczekują od niej porad, jak polepszyć swoje życiu, jak zadbać o związek. Sama też myślałam od dłuższego czasu o takim programie, bo rzeczywiście temat poznałam co najmniej dobrze (śmiech). I ostatecznie sama go wymyśliłam, bo nie jest to zagraniczny format . ""Zmiana pełną parą"" ma pokazać, że każdy związek można naprawić? Czy dać tylko parom szansę powrotu na jeden weekend do czasu, kiedy wszystko było piękne i bajkowe, do pierwszych chwil zakochania?
To drugie też, ale przede wszystkim ma to być program o tym, że można porozmawiać, dać sobie nawzajem chwilę i wyrwać się z rutyny. Wszystkie te pary, które zgłosiły się na casting, opowiadają, że ich związki ""zajeżdża"" codzienność. Inna sprawa, że nie są to związki w poważnym kryzysie. Nie jestem psychoterapeutką, nie mam aż takich ambicji, a telewizja nie ma prawa na oczach całej Polski naprawiać ludziom życia. Może natomiast korzystać z siły ich uczucia, z życiowego bagażu jaki mają, po to, żeby widzowie wzięli z tego coś dla siebie. Pary na zakręcie mają dzielić się sobą. Jak ich do tego przekonujesz?
Trafiają do czterogwiazdkowego hotelu nad Narwią, zostają rozdzielone, o czym wcześniej nie wiedzą i pierwszego dnia, w samotności, muszą zmierzyć się sami ze sobą. Na te dwa dni zabieram im telefony, laptopy itd. Dla niektórych jest to niemiła niespodzianka. Jedna z bohaterek wpadła nawet w panikę. Jak mówiła - od dwudziestu lat nie była sam na sam ze sobą. Kolejny dzień jest nieco bajkowy. Parami zajmują się moje specjalistki. Malują, farbują, wybierają najlepsze ciuchy. Nasi bohaterowie na kolacji mają się spotkać w wersji zjawiskowej. I przeczytać listy, które na moją prośbę dobę wcześniej napisali do siebie. Różne rzeczy oczywiście wtedy ""wychodzą"". Spotkałam na przykład przemiłych, młodych ludzi, między którymi pozornie wszystko jest ok., a tak naprawdę potwornie kłócą się o pieniądze. Każdą pozycję ich budżetu on wpisuje w tabelkę excela. Ona jest tym głęboko sfrustrowana, bo marzy o kupnie psa, na którego on twierdzi, że nie mają pieniędzy. Z pozoru jest to banał, ale nie dla nich. Nie będę oczywiście mówić, co się stało później, ale po to tam jestem i z nimi rozmawiam, żeby uświadomili sobie powód kryzysu i zastanowili, co jest dla nich najważniejsze. Szykując się na kolację, podczas której wyglądają jak gwiazdy filmowe, mają już poukładane w głowie, co chcą sobie powiedzieć i co chcą zmienić w relacji. Ludzie się otwierają, płaczą. Dużo się tu dzieje. Spektakularnej zmianie zewnętrznej towarzyszy wewnętrzna przemiana. Telewizja bez łez już sobie nie radzi? Emocje muszą być na ekranie? To jest moment kiedy wiesz, że kolejny odcinek się udał?
Po pierwsze emocje w telewizji były zawsze, dzięki nim w ogóle funkcjonowała. Po drugie dla mnie jako dziennikarki emocje zawsze są dowodem na to, że udało się dotrzeć do prawdy. Podczas tego weekendu ujawniają się też takie uczucia, których jednak nie pokazujemy. Widać tylko to, na co zgodzili się bohaterowie. Takiego podejścia nauczyła mnie Nina Terentiew i duet, który prowadził lata temu program ""Telewizja nocą"" - Halina Miroszowa i Aleksander Małachowski. Kiedyś Dwójka pokazywała na żywo ich trudne rozmowy z dzwoniącymi ludźmi, miałam wtedy akurat dyżury w telewizji. Zawsze podkreślali, że trzeba pamiętać o powrocie naszych bohaterów do miejsc, gdzie mieszkają, że nie można im dewastować życia za wszelką cenę. A nawet więcej. Trzeba im uświadomić, że to, co powiedzą, może usłyszeć cała Polska. Choć oczywiście skłamałabym mówiąc, że to nie emocje są najważniejsze. Dlatego bardzo świadomie nad nimi pracuję. Widz nie chce spotkać bohatera plastikowego, chce prawdziwego człowieka. Czasem zresztą wystarczy pokazać samą twarz. Nie zawsze muszą lać się łzy. Gdybyś kiedyś przypadkiem to ty była bohaterką podobnego programu to, być może, miałabyś nieco mniej związków?
Nie wiem, co by było, gdyby było. Nie da się ukryć, że moje życiowe doświadczenie i lata, które przeżyłam, pomagają w pracy nad tym programem. Ogromne znaczenie ma też terapia, którą mam za sobą. Dzięki niej nauczyłam się lepiej słuchać i pytać. Sporo mówimy o emocjach. Nie tak dawno w związku z odejściem taty, Wojciecha Młynarskiego, w twoim życiu pojawiło się ich bardzo dużo.
Tak, ale to rodzaj nieuchronności, z którą każdy musi się zmierzyć po swojemu. Czas jest teraz dla mnie trudny i smutny, jeszcze się w nim nie odnalazłam. To nie jest to temat, o którym chcę mówić. Oczywiście. Natomiast miałem okazję doświadczyć namacalnie, jak ważna osobą jest twój tata dla wielu ludzi. Niedawno we Wrocławiu autorzy Przeglądu Piosenki Aktorskiej zupełnie spontanicznie zadedykowali go w całości pamięci Wojciecha Młynarskiego. Skwer obok teatru Capitol ma mieć też jego imię.
Słyszałam. Byłoby oczywiście wspaniale, tym bardziej, że ""Przegląd"" był dla niego zawsze bardzo ważny... … a on traktowany jest tam jak Bóg.
To też mogę zrozumieć, bo Jeremi Przybora, Jonasz Kofta, Agnieszka Osiecka czy tata dostarczyli mnóstwo piosenek, z których ci młodzi od lat korzystają. Tata bywał tam też często jako juror i bardzo rzetelnie te obowiązki wykonywał. Był w kapitule nagrody profesora Aleksandra Bardiniego, z którym zresztą się przyjaźnił. Piosenka była dla niego najważniejszą formą, wiedział o niej wszystko, dlatego w jego kalendarzu czas ""Przeglądu"" był czasem świętym. Ja też tam wielokrotnie jeździłam, prowadziłam koncerty i relacjonowałam to, co działo się we Wrocławiu dla telewizyjnej Dwójki Skoro wspomniałaś TVP to, czy po wszystkich dobrych zmianach, nadal ją oglądasz?
Teraz oglądam głównie TLC i stacje dedykowane kobietom, na inne nie mam po prostu czasu. Jasne, że jakieś wieści ze świata mediów dochodzą do mnie, ale bezpośrednio to co dzieje się w TVP absolutnie mnie już nie interesuje. Pracowałaś tam też długo z Jurkiem Owsiakiem. Sposób, w jaki jest przez TVP traktowany, dziwi Cię i myślisz, że świat nieco zwariował?
Nie, tylko kiedy na to patrzę myślę, że świat zwariował. Natomiast od początku istnienia WOŚP Owsiak był bardzo przeczulony, żeby nie łączyć tego, co robimy z polityką. Jeśli było inaczej, to nie za naszą przyczyną. To, co zrobiła WOŚP, mówi samo za siebie. Chciałabym spojrzeć w oczy tych, którzy kiedyś będą musieli zawalczyć o własne życie, albo życie swojego dziecka, dzięki urządzeniom Orkiestry, które zmieniły polską medycynę. Dlatego na koniec - niech każdy kto hejtuje, zrobi choć jedną setną tego, co zrobił Jurek. Wtedy będzie mógł stanąć w przedsionku salonu, w którym na tronie siedzi Owsiak, bo na koronę trzeba dopiero zasłużyć. Dla mnie Jurek to niekwestionowany król Polski. Skoro o hejcie... Moment, kiedy napisałaś o plaży we Władysławowie i państwie Kiepskich, śni Ci się do teraz?
Na pewno do głowy by mi nie przyszło, że reakcja będzie aż taka. Na pewno też wyciągnęłam wnioski i sporo dowiedziałam się o ludziach. Możesz wchodzić z hejtem w polemikę i wkręcać się. Ja tego nie robię. Inna sprawa, że jestem w mediach od trzydziestu lat. Wiesz, ile dostałam w tym czasie listów? Jeszcze zanim pojawiły się maile. W jednych byłam aniołem, w innych żydokomuną. Byłam piękna, cudowna i najukochańsza, w innych byłam wstrętną babą. Nadal jednak uważam niezmiennie, że trzeba mieć odwagę mówienia tego, co się myśli. Teraz tylko staranniej dobieram towarzystwo, z którym rozmawiam, bo nie każdy na to zasługuje (śmiech). Trochę żartuję, ale na pewno jestem ostrożniejsza. Poza tym sprawa dla mnie nie istnieje. Zdarzyło się to rok temu i w innych wywiadach już to skomentowałam. A tych, którzy poczuli się urażeni, przeprosiłam. Temat jest dla mnie skończony. Zaczęliśmy od randek skończymy na ulicy. Kobiety są teraz być może najbardziej wpływową grupą społeczną w Polsce. Twoja ostrożniejsza wersja, jeśli panie protestują, jest na czele manifestacji, czy robisz to już bardziej kameralnie?
Rzetelna rozmowa na ten temat, to rozmowa na cały kolejny wywiad. Dotykasz bardzo dla nie istotnych i ważnych spraw. Niech każdy sam podejmuje decyzję - czy protestować, czy nie. Ja w sytuacjach, kiedy uważam, że trzeba zabrać głos, zabieram. Protest kameralny jest na pewno nieskuteczny. Nadszedł czas, kiedy kobiety razem, solidarnie i lojalnie, głośno i wyraziście protestują. Nie mamy innego wyboru. Nie damy sobie wcisnąć kitu. Polki są mądre i świadome swoich praw. Nikt nas nie zatrzyma w drodze do ich obrony."
http://kobieta.wp.pl/listy-ktorych-swiat-nie-zapomni-maria-stuart-w-drodze-na-szafot-6115801904699521a,"Listy, których świat nie zapomni: Maria Stuart w drodze na szafot Maria Stuart jest jednym z najbardziej znanych szkockich monarchów. Ogromny wpływ na taki stan rzeczy miało jej tragiczne i pełne przeszkód życie, zakończone publiczną egzekucją. Co doprowadziło królową na szafot i co przekazała Henrykowi III w swoim ostatnim liście?  Zaledwie sześć dni po narodzinach, które miały miejsce 8 grudnia 1542 roku, Maria została ogłoszona prawowitą władczynią Szkocji. Mimo to nie dane jej było rządzić rodzinnym krajem. Jako siedemnastolatka została wysłana do Francji, gdzie poślubiła ówczesnego delfina, Franciszka II Walezjusza. Po śmierci króla Henryka II, sprawowali władzę nad Francją od 1559 do 1560 roku, kiedy świat opuścił również małżonek Marii, Franciszek.  Młoda wdowa wróciła do Szkocji, gdzie pogrążyła się w głębokiej depresji. W tym czasie na tron Anglii wstępowała jej kuzynka, Elżbieta I, która wyprzedziła ją w kolejce do władzy. Napięte stosunki między dwiema monarchiniami pchnęły Marię w ramiona spiskowców, z którymi usiłowała obalić rządy Elżbiety. Głównym inicjatorem spisku był Anthony Babington, Anglik, który miał wtedy zaledwie dwadzieścia cztery lata i szczerze nienawidził władzy angielskiej. To właśnie on postanowił zaplanować morderstwo Elżbiety I i przejęcie przez Marię tronu.  Maria została oskarżona o udział w spisku na podstawie Ustawy o Współdziałaniu, uchwalonej przez parlament w 1584 roku, aby karać wszystkich spiskujących przeciwko Elżbiecie. Postępowanie wszczęto 15 sierpnia, a już dziewięć dni później Izba Gwiaździsta na posiedzeniu w Westminsterze skazała Marię na śmierć poprzez ścięcie jej głowy. Tuż przed egzekucją Maria Stuart przebaczyła swoim katom i z godnością położyła głowę na pniu. Kilkukrotnie zawołała ”In manus tuas, Domine”, co znaczy ”W twoje ręce Panie”. Kat uderzył w szyję Marii trzykrotnie zanim zdołał całkowicie ją zdekapitować. Egzekucji przyglądało się ponad 300 gapiów. Kat chcąc pokazać im głowę Marii pociągnął za jej włosy, które okazały się peruką, a odcięta część ciała potoczyła się po szafocie.  W ostatnich godzinach swojego życia Maria napisała list do swojego szwagra, Henryka III, w którym opisuje przyjęcie przez siebie wyroku i usiłuje udowodnić niewinność.  Królowa Szkocji 
8 lutego 1587 Królu i bracie, dostawszy się z woli Boga i, jak mniemam, także za moje grzechy, w ręce mej kuzynki Królowej, od której w przeciągu ostatnich dwudziestu lat wycierpiałam już tyle, zostałam oto skazana na śmierć. Prosiłam o pergaminy, które mi odebrano, aby spisać ostatnią wolę, alem ich nie dostała. Nie dano mi także rozporządzić, by moje ciało odesłano po śmierci do twojego królestwa,  gdzie miałam honor być królową, siostrą oraz wiernym stronnikiem. Dziś po kolacji pouczono mnie o wyroku: mam zostać stracona jak zbrodniarka, o ósmej nad ranem. Nie miałam czasu, by powtórzyć Tobie wszystko, co się zdarzyło, aliści jeśli posłuchasz mojego doktora i innych biednych sług, poznasz prawdę, także o tym, że, niechaj Bogu będą dzięki, gardzę śmiercią i ślubuję, że ogłoszą mnie niewinną. Wiara katolicka i żądanie nadanego mi przez Boga prawa do angielskiego korony to dwa powody, przez które jestem skazana, a nie wolno mi nawet rzec, że umieram dla religii swojej, a jeno, że ze strachu przed obcą. Dowodem na to niech będzie, że odsunięto ode mnie kapłana i choć bywa w tym samym co ja budynku, nie pozwolono mu wysłuchać mej spowiedzi i dać mi ostatniego sakramentu, podczas gdy upraszali, abym przyjęła odpust od ich pastora, co go tu umyślnie sprowadzono. Sługa posłany z tym listem oraz jego kompani, w większości twoi poddani, zaświadczą o mojej postawie w tych ostatnich godzinach. Pozostaje mi prosić Waszą Chrześcijańską Wysokość, mojego szwagra i dawnego stronnika, któryś zawsze zapewniał, że mnie miłujesz, o zapłacenie mym niefortunnym sługom ich doli- jest to ciężar dla mojego sumienia, któremu jedynie Ty możesz ulżyć; błagam Cię też o zaniesienie do Boga modlitwy o królową, która zrodziła się chrześcijanką, a umiera katoliczką pozbawioną dobytku. Jeśli idzie zaś o mojego syna, powierzam go Tobie, ale tylko o tyle, o ile na to zasługuje, albowiem sama za niego mówić nie mogę. Posyłam Tobie również dwa cenne kamienie , amulety przeciwko chorobom, w nadziei, że cieszył się będziesz szczęśliwym i długim życiem w zdrowiu. Przyjmij ten podarek od kochającej bratowej, która w godzinę śmierci odnalazła dla Ciebie ciepłe uczucia. Powierzam Ci moje sługi. W imię Jezusa Chrystusa, do którego jutro modlić się za Ciebie będę, umierając, rozkaż, jeśli taka Twoja wola, aby część z tego, coś mi jest winien, wydzielono na mszę za mą duszę. We środę, o drugiej nad ranem.  Twa kochająca i oddana siostra
Mari R"
http://kobieta.wp.pl/piekni-dwudziestoletni-na-tinderze-6115764679346305a,"Piękni dwudziestoletni na Tinderze ""A gdyby te wszystkie butelki spadły i powbijały się w ludzi?"" - zapytał mnie chłopak z Tindera, kiedy siedzieliśmy w knajpie. Butelki po piwie były dekoracją podwieszoną pod sufitem. Uciekłam. Z opresji wyratowała mnie przyjaciółka. Takie historie przytrafiają się nie tylko mnie. Przeczytajcie, jak niebezpieczne może być poszukiwanie miłości w erze cyfrowej. Znasz ten stan, kiedy siedzisz w piątkowy wieczór z kieliszkiem wina, przeglądasz Netflixa, a ścieżkę z łóżka do kuchni wyznaczają rozrzucone serowe Cheetosy? No pewnie, że znasz. Na pewno wiesz też, że prędzej czy później do głowy wpadnie ci myśl ""czemu taka super babka jak ja jest sama?"" I to będzie początek końca. W moim przypadku czas od pojawienia się tego typu przemyśleń, do ponownego (setnego) zainstalowania Tindera, liczony jest w setnych sekundy. W końcu gdzie zapracowana dwudziestolatka ma znaleźć miłość, jak nie w najpopularniejszej aplikacji randkowej naszych czasów?  Kiedy kciuki wejdą już w odpowiedni rytm (lewo, lewo, lewo, prawo), a wina w butelce zaczyna znacząco ubywać, pojawia się ON. Przystojny, z zabawnym opisem i zdjęciami najsłodszego psa świata na swoim profilu. Adrenalina podskakuje jak przy promocji w Rossmannie i już po chwili widzę komunikat ""It’s a match!"". Wygrana w totka to przy tym pikuś. Już mi niosą suknię z welonem, ale stop. Przecież nie rozegram tego jak rozentuzjazmowana nastolatka. Postanawiam poczekać, aż on zrobi pierwszy krok. W tym czasie idę zrobić manicure, dolać sobie wina (muszą robić większe butelki) i znaleźć Świętego Graala. Kiedy już pogodziłam się z porażką, słyszę sygnał wiadomości. Teraz mam minutę na poskakanie z radości. W końcu rozgrywam to na zimno.  Zaprosił mnie na kawę. Pierwszy sukces zaliczony. Teraz nie ma mowy, żeby mi się wymknął. Zwłaszcza po tym, jak wczoraj na Facebooku zobaczyłam, że ta gruba Kaśka z liceum wychodzi za mąż. Na spotkanie przywdziewam tę super obcisłą czerwoną kieckę, w którą mieszczę się tylko po uprzednim owinięciu ud bandażem elastycznym. Ale czego się nie robi dla prawdziwej miłości. Mój wyśniony amant zabiera mnie do popularnej warszawskiej knajpy, w której z sufitu zwieszają się setki szklanych butelek tworzących naprawdę spektakularną dekorację. Po wczorajszym winie postanawiam, że zrobię taką u siebie. Siadamy przy stoliku, rozmowa zaczyna się kleić, mamy mnóstwo wspólnego i nagle z jego ust pada zdanie: - Wiesz, ale byłoby fajnie, gdyby te butelki spadły, roztrzaskały się i powbijały w ludzi. Chwila konsternacji, przetwarzam informację, która właśnie do mnie dotarła i zastanawiam się: uciekać, udawać, że tego nie słyszałam, czy dzwonić po egzorcystę. Chociaż trzecia opcja najbardziej mnie kusi, wykonuję sprawdzony trik i proszę przyjaciółkę, żeby uratowała mnie z opresji. Po tym, jak dzwoni do mnie z wiadomością, że mój kot umiera, wychodzę z godnością.  Faceci oczekują ""królewny śnieżki"", a kobiety herosa. Jakich cech szukamy u partnera?  No dobra, jedna nieudana randka to jeszcze nie koniec świata. Wracając do domu, przypominam sobie historię, którą opowiedziała mi znajoma ze studiów. W jej przypadku randka z Tindera przemieniła się w iście brazylijski wątek miłosnego trójkąta. W którym ona nie do końca chciała uczestniczyć. Na profilu potencjalnego Romea pojawiło się zdjęcie z inną dziewczyną. Moja koleżanka, chcąc wyjaśnić wszystkie zawiłości i uzyskać możliwie najbardziej klarowną sytuację, zapytała wprost, czy to jego dziewczyna. Co usłyszała w odpowiedzi? - To nie twoja sprawa. Jak możesz pytać mnie o tak prywatne sprawy? No tak, przecież pytanie o status związku na pierwszej randce to potwarz godna tego, co Kanye zrobił Taylor na rozdaniu Grammy.  Pomimo wielu wątpliwości i ciągłego szoku postanawiam nie poddawać się i dalej przemierzać bezkresne stepy Tindera. Po minięciu profilu Jezusa i kilku polskich Youtuberów pojawia się zdobycz. Adonis z najpiękniejszymi kośćmi policzkowymi świata. Już widzę oczami wyobraźni to piękne selfie, które wrzucimy razem na nasze konto na Instagramie. Krótka rozmowa wystarcza, żeby umówił się na spacer po starówce. Tym razem postanawiam ograniczyć swoje zasoby i wkładam wygodną sukienkę w połączeniu z sandałkami na obcasie. Przez chwilę podziwiam swoje dzieło w lustrze i dziarskim krokiem ruszam na spotkanie z przeznaczeniem. Docieram na miejsce lekko spóźniona i w oddali widzę już Adonisa czekającego pod kolumną. I wtedy moja mina rzednie w ułamku sekundy. Okazuję się nie tylko wyższa od Adonisa o głowę, ale prawdopodobnie kilka (dziesiąt) kilogramów cięższa. I nie zrozumcie mnie źle, nie mam nic przeciwko związkom, w których mężczyzna jest niższy bądź drobniejszy od partnerki. Po prostu mi to nie odpowiada. Czując oddech samotnej starości na karku, postanawiam jednak dać mu szansę. Adonis ma świetne poczucie humoru i gra w te same gry co ja. Nie pomaga mi to jednak pozbyć się wrażenia, że rozmawiam ze swoim młodszym bratem. I kiedy już mam pozbyć się płytkiego podejścia do spraw damsko-męskich, Adonis przemienia się w Alvaro, którego lepkie rączki zdecydowanie zbyt szybko lądują w nieodpowiednich miejscach mojego ciała. Dziękując opatrzności, że jestem w miejscu publicznym, szybko żegnam się i uciekam z miejsca zdarzenia.  W domu zakopuję się pod kołdrą, analizując wszelkie aspekty tych dwóch randek. Jedynym wnioskiem, do jakiego dochodzę, jest ten: Fajni faceci nie szukają miłości na Tinderze! Oczywiście znam przypadki, w których komuś trafił się tam Hollywoodzki romans. Mój najlepszy przyjaciel poznał w tej aplikacji dwie świetne dziewczyny, z którymi stworzył trwałe i szczęśliwe relacje (nie na raz oczywiście). Jego przykład pchnie mnie w kierunku smartfona. Do trzech razy sztuka, prawda? Kciuki rozpoczynają szaleńczy pościg za moją przyszłą drugą połówką. Wstępna selekcja do drugiego etapu doprowadziła czterech kandydatów. Napięta jak struna czekam na pierwszą wiadomość. ""Hej, umiesz szyć?"" wyświetla się na moim ekranie. ""Powiedzmy, a czemu pytasz?"" - odpisuję. ""Żebyś mogła zszyć ubrania, kiedy je z ciebie zerwę"". Dosyć. Usuwam konto. Kupię sobie kota."
http://kobieta.wp.pl/moj-maz-nie-chce-przyjac-mnie-do-znajomych-na-facebooku-6115509858207361a,"Mój mąż nie chce przyjąć mnie do znajomych na Facebooku... Mój partner nie chce dodać mnie do znajomych w social mediach. To jeden z problemów współczesnych kobiet, które marzą o tym, by ich związek stanowił romantyczną inspirację ich internetowych przyjaciół. Czy jednak faktycznie mamy powody do dramatyzowania? Wygląda na to, że nie.  Media społecznościowe są ogromną częścią naszej codzienności. Większość z nas nie wyobraża sobie dnia bez sprawdzenia aktualności na Facebooku czy Instagramie. Na swoich profilach publikujemy wszystko, a pojęcie prywatności zostało mocno ograniczone. Do tego dochodzi chęć imponowania innym, która w przypadku social mediów eskaluje do ogromnych rozmiarów. Powiększamy nieustannie nasze grono wirtualnych znajomych, którzy mogą obserwować nasze poczynania (i zazdrościć nam pięknego życia).  Nic dziwnego, że będąc w związku chcemy pokazać nasze uczucie całemu światu (a przynamniej całemu internetowi). Problem pojawia się, kiedy ta druga strona nie podchodzi do kwestii social mediów tak samo otwarcie jak my. Tak jest w przypadku jednej z użytkowniczek kafeteryjnego forum, która nie może pogodzić się z faktem, że jej mąż nie chce zaakceptować jej zaproszenia do listy znajomych. ”Własny mąż odmawia przyjęcia akceptacji zaproszenia, masakra.  Jak pytam, to mówi ""na razie nie"", ""bo nie"", ""a po co mam cię mieć w znajomych"". Zdawało mi się , że może mieć romans z jakąś...ale on się wypiera”- pisze wzburzona kobieta w swoim poście.  Po tym wpisie na forum zawrzało. Użytkownicy podzielili się na zwolenników rozgraniczania życia codziennego od aktywności w social mediach i na tych, którzy zachowanie męża podejrzliwej autorki wpisu uznali za prawdziwą potwarz. Dlaczego tak bardzo zależy nam na tym, żeby najbliższa nam osoba dzieliła z nami swoje internetowe życie?  Grono znajomych na naszym profilu społecznościowym mówi o nas bardzo wiele. I chociaż czasami kusi nas, żeby wciąż je poszerzać, to warto zastanowić się nad tym, kogo wypada do takiej listy dodać. ”Z zasady nie należy wysyłać tego typu zaproszeń osobom obcym, gdyż na takich serwisach udostępnia się prywatne dane, ich właściciele nie chcą ich upubliczniać wszystkim i nie chcą też, by osoby przypadkowe zawracały im głowę. Z kolei kiedy Twój profil nie zawiera prawdziwych danych, możesz być nierozpoznany, a Twoje zaproszenie zignorowane”- pisze w swojej książce „Netykieta: Kultura komunikacji w sieci” Łukasz Kielban, specjalista do spraw sovir-vivre’u i twórca bloga ”Czas Gentlemanów”.  Głównym powodem, dla którego brak akceptacji zaproszenia do znajomych przez naszego partnera wydaje nam się nietaktem, jest nasza podejrzliwość. Psychologowie twierdzą, że brak dostępu do internetowego życia naszej drugiej połówki wiąże się ze strachem, że takowa coś przed nami ukrywa. Jak chociażby romans.  Niestety nie zawsze te podejrzenia są bezpodstawne. ”Mój były mąż też nie chciał mnie przyjąć, też nie miał żadnych zdjęć ze mną czy z dziećmi, brak statusu związku. Okazało się, że podrywa jakieś modelki z całej Polski dodawał do znajomych, a na końcu romans. D**ek i tyle”- pisze kolejna użytkowniczka forum.  No dobrze, skoro znamy już uczucia, jakie kierują odrzuconą w mediach społecznościowych kobietą, zastanówmy się, dlaczego to wszystko działa też w drugą stronę. W końcu istnieją osoby, których my same też nigdy nie dodałybyśmy do listy znajomych. Jak chociażby rodziców.  W tym przypadku unikanie interakcji w sieci wydaje się nie być bezpodstawne.  Statystyki opublikowane w 2010 roku przez Facebooka dowodzą, że aż 43% rodziców codziennie śledzi poczynania swojej pociechy na portalach społecznościowych, a jeden na dwóch z nich założył konto tylko i wyłącznie do tego celu. Przerażające.  Dlaczego jednak tak bardzo chcemy ukrywać naszą działalność w social mediach przed naszymi bliskimi? Po prostu się wstydzimy! Psychologowie wyjaśniają, że nie chcemy, żeby osoby mające wpływ na nasze życie rzeczywiste czerpały wiedzę o nas z naszego życia w sieci. Wiedzę, którą mogłyby wykorzystać w niebezpieczny sposób.  Może w takim razie warto uspokoić swoje podejrzenia i zrozumieć to, że nasz partner nie ma potrzeby dzielenia się z nami swoim profilem społecznościowym. W końcu dzieli z nami swoje życie w realnym świecie. A to już chyba całkiem dobry znak."
http://kobieta.wp.pl/kolagen-zrodlo-mlodosci-5982400486998657a,"Kolagen – źródło młodości Nazwa kolagen kojarzona jest z młodością. I bardzo słusznie, bo kolagen jest podstawowym budulcem naszej skóry tworzącym, wraz z włóknami sprężystymi, swoisty stelaż pozwalający zachować jej młody i elastyczny wygląd. Jednak wraz z wiekiem produkcja kolagenu maleje, co objawia się stopniową utratą sprężystości skóry i powstawaniem pierwszych niechcianych zmarszczek mimicznych. Nazwa kolagen kojarzona jest z młodością. I bardzo słusznie, bo kolagen jest podstawowym budulcem naszej skóry tworzącym, wraz z włóknami sprężystymi, swoisty stelaż pozwalający zachować jej młody i elastyczny wygląd. Jednak wraz z wiekiem produkcja kolagenu maleje, co objawia się stopniową utratą sprężystości skóry i powstawaniem pierwszych niechcianych zmarszczek mimicznych. Po ukończeniu 25 roku życia, produkcja kolagenu, dotychczas pracująca na najwyższych obrotach, maleje. Do około 40-45 roku życia proces utraty kolagenu odbywa się stopniowo, w niespiesznym tempie, po tym czasie gwałtownie przyspiesza. Czterdziestokilkulatki coraz szybciej „dorabiają się” nowych zmarszczek, a te, które już istniały pogłębiają się i uwidaczniają. Bardzo często pojęciu kolagen towarzysza dwa inne terminy: fibroblasty i elastyna. Fibroblasty wytwarzają kolagen, który wraz z elastyną występuje w tkance łącznej. Elastyna jest białkiem sprężystym, które zapewnia skórze elastyczność. Niestety, produkcja włókiem elastylowych, tak jak i kolagenu, maleje po ukończeniu 25 roku życia. Kolagen w kosmetyce
Kolagen jest jedną z najbardziej cenionych i pożądanych substancji w kosmetyce: dodatkowo nie uczula, jest hipoalergiczna. Możemy znaleźć go w kremach lub w formie bardziej skoncentrowanej – w środkach do iniekcji śródskórnych.
Kremy z zawartością kolagenu pracują głównie na powierzchni skóry i nie posiadają zdolności odbudowywania kolagenu w skórze. Możliwość tę zapewniają zastrzyki kolagenowe oraz coraz popularniejsze suplementy diety. Jak zwiększyć produkcję kolagenu?
Obecna wiedza i umiejętności kosmetologów oraz dermatologów pozwalają na wykonywanie zabiegów mających na celu zwiększenie produkcji kolagenu. Do takich zabiegów zaliczamy m.in. mezoterapię igłową, mikrodermabrazje i popularne zabiegi Thermage. Mezoterapia igłowa polega na wstrzykiwaniu w skórę wysokoskoncentrowanych składników (kwas hialuronowy, witaminy, krzemionka organiczna), dzięki czemu produkcja kolagenu zostaje zwiększona, skóra jest zrewitalizowana, odżywiona, nawilżona, a także poprawia się jej napięcie i struktura. Zabieg należy powtórzyć 5-6 razy w odstępie ok. 3-4 tygodni (profilaktycznie raz na 2-3 miesiące). Mikrodermabrazja to innowacyjny zabieg polegający na mechanicznym, kontrolowanym ścieraniu naskórka warstwa po warstwie. Wyróżniamy mikrodermabrazje diamentową, gdzie do złuszczania naskórka używa się głowicy diamentowej, oraz mikrodermabrazje korundową odbywającą się przy pomocy mikronizowanych kryształów tlenku glinu. Kuracja obejmuje zwykle serię 8-10 zabiegów wykonywanych w odstępie czasu 2-4 tygodni. Coraz większą popularność zdobywa zabieg o tajemniczej nazwie Thermage, który jest zupełnie nieinwazyjny, a przynosi spektakularne efekty odmładzające. Zabieg Thermage wykorzystuje technologię fal radiowych – do skóry przykładana jest specjalna przystawka, która rozgrzewa włókna kolagenowe jednocześnie chroniąc zewnętrzną warstwę skóry. Dzięki pobudzeniu produkcji kolagenu skóra ulega widocznemu pojędrnieniu, napięciu, a zmarszczki zostają spłycone. Zazwyczaj wystarczy jeden zabieg, zaś efekty zauważalne są po 2-6 miesiącach i utrzymują się nawet do dwóch lat po wykonaniu zabiegu Thermage. Prawidłowa dieta
Prawidłowo zbilansowana dieta wpływa na usprawnienie produkcji kolagenu i elastyny. Jej podstawą jest białko, które znajdziemy m.in. w drobiu, białych serach, rybach czy jajkach. Białko w połączeniu z witaminami (m.in. A, E i C) i pierwiastkami (m.in. krzem, cynk, żelazo) pomaga cieszyć się młodą i jędrną skórą na dłużej, a gdy podaż białka połączymy z wypijaniem ok. 2 litrów niegazowanej wody mineralnej dziennie możemy liczyć na zmniejszenie ryzyka pojawienia się cellulitu. POLECAMY:   CZY WIESZ, CO SIEDZI W KREMACH?"
http://kobieta.wp.pl/witamina-a-wygladza-zmarszczki-5982741663482497a,"Witamina A wygładza zmarszczki Witamina A może powstrzymać rozwój zmarszczek i to zarówno tych, które powstają w wyniku procesu starzenia się, jak i tych, które są tworzone pod wpływem intensywnego promieniowania słonecznego. Witamina A może powstrzymać rozwój zmarszczek i to zarówno tych, które powstają w wyniku procesu starzenia się, jak i tych, które są tworzone pod wpływem intensywnego promieniowania słonecznego. Uczeni z University of Michigan przeprowadzili badania, z których wynika, że witamina A znacząco redukuje głębokość zmarszczek. Wyniki opublikowano w ""Archives of Dermatology"". Badacze ocenili skuteczność balsamu w witaminą A (w postaci retinolu) u 36 osób. Zastosowano preparat o zawartości retinolu na poziomie 0,4 proc na górnej wewnętrznej części lewego lub prawego ramienia. Kosmetyk wcierano do trzech razy w tygodniu przez 24 tygodnie. Jednocześnie inny balsam, bez witaminy A, aplikowano na drugie ramię przez taki sam okres czasu. Zmarszczki, szorstkość i ogólnie nasilenie procesu starzenia były oceniane w skali od zera do dziewięciu przed „leczeniem"", a następnie w dwa, cztery, osiem, szesnaście i dwadzieścia cztery tygodnie od rozpoczęcia kuracji. Ponadto na początku i końcu badania wykonano 4-milimetrowe biopsje skóry obu ramion. Okazało się, że wszystkie wymienione czynniki starzenia się skóry zostały znacząco zmniejszone w miejscach, gdzie stosowano preparat z retinolem. Warto wspomnieć także, że poza leczeniem i spowolnieniem oznak starzenia się skóry, witamina A pomaga regulować produkcję melaniny - pigmentu, który chroni skórę przed promieniami słonecznymi. Co więcej, badania wykazały, że witamina ta jest również jedną z dwóch substancji będących w stanie naprawić nagromadzone uszkodzenia skóry po ekspozycji na słońce. Przyczynia się do zanikania plam pigmentacyjnych. To nie wszystko. Wykazano także, że miejscowe stosowanie witaminy A poprawia stan skóry w przypadku trądziku. Regularne stosowanie retinolu pomaga normalizować wydzielanie łoju z gruczołów łojowych i je zamyka, co zmniejsza ilość zaskórników oraz poprawia wygląd skóry. Kupując krem z retinolem, wybierz aluminiową tubkę lub szczelne opakowanie z aplikatorem, np. pompką. To gwarantuje, że składnik się nie utleni. Pochodna witaminy A jest bardziej trwała, możesz więc stosować kosmetyk w słoiczku, ale nabieraj go załączoną do niego łopatką. na podstawie www.sciencedaily.com/(gabi/mtr), kobieta.wp.pl POLECAMY:   Moc olejku różanego    Kobieta testuje. Termolifting - czy to działa?    10 zaskakujących rzeczy, które rujnują urodę    Oszczędź czas. Zamów jedzenie online!"
http://kobieta.wp.pl/witamina-c-smiesznie-tani-sposob-na-piekna-cere-5982684520788609a,"Witamina C – śmiesznie tani sposób na piękną cerę Wiemy, że ma zbawienny wpływ na organizm. Nieraz słyszeliśmy, że szklanka soku ze świeżych pomarańczy z pewnością wzmocni nas i uchroni przed przeziębieniem. Mało kto wie jednak, że witamina C ma też znakomity wpływ na naszą cerę. Wiemy, że ma zbawienny wpływ na organizm. Nieraz słyszeliśmy, że szklanka soku ze świeżych pomarańczy z pewnością wzmocni nas i uchroni przed przeziębieniem. Mało kto wie jednak, że witamina C ma też znakomity wpływ na naszą cerę. Kwas askorbinowy w niej zawarty to jeden z najczęściej stosowanych składników w dermokosmetykach. Czy jednak to oznacza, że pijąc sok z cytryny lub jedząc porzeczki będziemy lepiej wyglądać? Od lat słyszymy, że witamina C jest zdrowa i dobra chyba na wszystko. W okresie zimowym często przyjmujemy ją w syntetycznej formie, co ma uchronić nas przed przeziębieniem. Bardzo słusznie, bo z badań wynika, że pobudza układ immunologiczny do działania. Nie tylko będziemy chorować rzadziej, ale jeżeli już dopadnie nas przeziębienie, szybciej wrócimy do zdrowia. Niedobór witaminy C może z kolei prowadzić do poważnych powikłań zdrowotnych, takich jak szkorbut, uszkodzenia naczyń krwionośnych czy wolne gojenie się ran. To jednak nie wszystko. Dermatolodzy są zgodni, że kwas askorbinowy zawarty w witaminie C świetnie wpływa na cerę. Skutecznie walczy z wolnymi rodnikami, pozwala dłużej cieszyć się młodym wyglądem, lecz także pomaga w walce z łojotokiem i trądzikiem. Przyjmowana w odpowiednio wysokim stężeniu ma świetny wpływ na kondycję skóry. Nie tylko ją odmładza, ale chroni też w pewnym stopniu przed wpływem promieniowania UV i dodaje jej blasku. Ma też działanie nawilżające i przeciwzapalne. Nie jest jednak obojętne, w jakiej formie dostarczymy ją organizmowi. Jak jej dostarczyć? Niestety, nie wystarczy wypić szklanki soku, żeby wzmocnić skórę i nadać jej blask. Okazuje się, że witamina C przyjmowana doustnie ma bardzo niewielki wpływ na to, w jakiej kondycji jest nasza cera. Dlatego dermatolodzy polecają przyjmowanie jej bezpośrednio na skórę. Okazuje się, że w takiej postaci przyjmuje się nawet o 20 procent lepiej niż w wyniku suplementacji. Poprawa najczęściej jest szybka i spektakularna. Warto wybierać więc kosmetyki, które w składzie zawierają witaminę C. Trzeba jednak pamiętać, że kwas askorbinowy jest bardzo wrażliwy na utlenianie. Pamiętaj więc, żeby była zamknięta w odpowiednich nośnikach (np. kapsułki) lub opakowaniach. Tylko w taki sposób ma szansę na przeniknięcie przez warstwę rogową skóry i dostanie się do głębszych warstw naskórka. Kiedy najlepiej sięgnąć po odpowiednie kosmetyki? Łagodzenie podrażnień i wzmacnianie naczynek Może wydawać się zaskakujące, że witamina C działa kojąco na skórę, łagodzi podrażnienia i ma działanie przeciwzapalne. Dlatego poleca się preparaty zawierające kwas askorbinowy dla ludzi z problemami naczynkowymi. Jeżeli jednak szukasz odpowiedniego kremu, upewnij się, żeby witamina C nie stanowiła więcej niż 10 procent substancji aktywnych. Trzeba bowiem bardzo uważać na to, żeby zamiast złagodzić, nie podrażnić delikatnej skóry. Przywracanie blasku Okazuje się, że witamina C poprawia koloryt skóry, a dzięki przyspieszeniu syntezy kolagenu sprawia, że cera staje się gładsza, bardziej napięta i nawilżona. Dodatkowo wzmacnia naczynia krwionośne, co wpływa na lepsze dotlenienie komórek. Skóra robi się więc jaśniejsza i pełna blasku, lepiej odbija światło, wygląda młodziej i bardziej promiennie. Warto w tym przypadku używać specjalnego serum z czystą witaminą C. Działanie przeciwtrądzikowe Badania opublikowane w Journal of Cosmetic Dermatology pokazują, że witamina C to jedna z najlepszych substancji, jeśli chodzi o zwalczanie trądziku u osób dorosłych. Witamina zapobiega utlenianiu się sebum na powierzchni skóry. Co więcej, pomaga w likwidowaniu wyprysków i przebarwień. Skóra będzie więc nie tylko zdrowsza, ale też mniej tłusta i bardziej promienna. Jeśli masz problem z trądzikiem, warto zaopatrzyć się w czystą witaminę C w proszku, którą można dodawać do różnych kosmetyków. (sr/mtr), kobieta.wp.pl POLECAMY:   Tak wygląda idealna kobieta    Nakładają na twarz własną krew!    Kosmetyki nie z tego świata    Kosmetyki, które działają jak botoks"
http://kobieta.wp.pl/witamina-e-eliksir-mlodosci-5982736008602753a,"Witamina E – eliksir młodości Jeśli chcesz zachować zdrowie i urodę, musisz jeść produkty bogate w witaminę E. To naturalna odżywka, strażnik zdrowia, cudowny lek XXI wieku. Nasz organizm jej nie syntetyzuje, musi być więc dostarczona w pożywieniu lub w suplementach. Niedobór witaminy E występuje rzadko, warto jednak zadbać o to, żeby każdego dnia nasz organizm otrzymał jej odpowiednią dawkę. Jeśli chcesz zachować zdrowie i urodę, musisz jeść produkty bogate w witaminę E. To naturalna odżywka, strażnik zdrowia, cudowny lek XXI wieku. Nasz organizm jej nie syntetyzuje, musi być więc dostarczona w pożywieniu lub w suplementach. Niedobór witaminy E występuje rzadko, warto jednak zadbać o to, żeby każdego dnia nasz organizm otrzymał jej odpowiednią dawkę. Witaminą E nazywamy grupę organicznych związków chemicznych, w skład której wchodzą cztery tokoferole i cztery tokotrienole. Historia tej witaminy sięga lat 20. ubiegłego stulecia. Na Uniwersytecie Kalifornijskim w Berkeley dwójka naukowców – dr Herbert Evans i jego asystentka Katharine Bishop – rozpoczęli badania nad wpływem diety na rozmnażanie się szczurów. Dla zwierząt opracowano specjalną dietę oczyszczoną i półoczyszczoną. Dzięki takiemu jadłospisowi po usunięciu niektórych składników można obserwować wpływ ich braku na przeżycie, rozwój i zdrowie. W czasie badań Evans i Bishop zauważyli, że pomimo stosowania karmy zawierającej dotychczas znane witaminy (A, B, C, D), zwierzęta nie mogły mieć potomstwa. Kiedy jednak do diety szczurów włączyli świeżą sałatę oraz kiełki pszenicy, płody rodziły się zdrowe. Naukowcy stwierdzili, że wpływ na zdrowie i ciążę szczurów musi mieć jakiś składnik diety nazwany przez nich czynnikiem X. W toku badań uczeni znaleźli go w olejowym wyciągu z sałaty. W ten sposób odkryto nową, rozpuszczalną w tłuszczach witaminę – E. Początkowo witaminę E pozyskiwano z nasion bawełny, następnie z ziaren soi (zawierały one więcej tokoferoli). W soi znajduje się jednak gamma-tokoferol, podczas gdy największą aktywność biologiczną i przyswajalność przez organizm człowieka wykazuje forma alfa tokoferolu. Dlatego też w kolejnych latach pracownicy amerykańskiej firmy Distillation Products Industries szukali sposobu chemicznej przemiany formy gamma w alfa. W końcu to alfa-tokoferol stał się synonimem witaminy E. Szerokie spektrum działania Witamina E jest jak odżywka – jej wpływ na nasz organizm jest tak duży i tak ważny, że zaczęto ją nazywać eliksirem młodości. To przede wszystkim bardzo silny przeciwutleniacz, na liście antyoksydantów zajmujący pierwsze miejsce. Zabezpiecza organizm przed atakiem wolnych rodników, chroniąc nas przed przedwczesnym starzeniem i rozwojem wielu groźnych chorób, w tym nowotworów. Badania potwierdziły również, że stosowanie przeciwutleniaczy to zasada numer jeden w profilaktyce kardiologicznej. Rola witaminy E w ludzkim organizmie jest nieoceniona. Bierze ona udział w dostarczaniu składników odżywczych do komórek, zapobiega procesom zatykania się tętnic, zmniejsza ryzyko wystąpienia ataku serca, wzmacnia ścianki naczyń krwionośnych, chroni czerwone krwinki przed przedwczesnym rozpadem, pobudza układ odpornościowy do pracy, zmiękcza i uelastycznia skórę, poprawia stan psychiczny, łagodzi objawy napięcia przedmiesiączkowego, chroni mózg przed chorobą Alzheimera i (prawdopodobnie) Parkinsona, zmniejsza ryzyko wystąpienia cukrzycy typu 2, chroni skórę przed uszkodzeniami wywołanymi promieniowaniem słonecznym. Witaminę E wykorzystuje się też do leczenia męskiej niepłodności. To nie wszystko – badania Johna Hopkinsa wykazały, że u człowieka zarażonego wirusem HIV, ze zwiększoną ilością witaminy E we krwi, o 34 proc. rzadziej rozwija się infekcja AIDS niż u pozostałych pacjentów z wirusem HIV. Niezwykła witamina Witamina E występująca w naturze jest dość niezwykła – każda jej cząsteczka jest inna. Innymi słowy: nie ma dwóch takich samych witamin E. Dla nas oznacza to tyle, że żadna syntetyczna witamina E nie może równać się z naturalną. Naturalna witamina E jest też dwukrotnie lepiej przyswajana niż syntetyczna, jednak nie ma dostatecznej ilości naturalnej witaminy E pokrywającej zapotrzebowanie na nią ludzi i zwierząt. Globalna roczna produkcja witaminy E wynosi 15 tysięcy ton, z czego jedna piąta to forma naturalna spożywana w większości przez ludzi. Witamina E powstaje wyłącznie w roślinach. Jej najlepsze źródła to: oleje roślinne, pełnoziarniste pieczywo, ryby, kiełki pszenicy, nasiona słonecznika, siemię lniane, awokado, soja, kukurydza, fistaszki, pistacje, orzechy włoskie, migdały, pomidory, szpinak, brokuły, brukselka, groszek, kapusta, papryka, marchewka, jajka, mleko. Badania dowiodły, że dieta niskotłuszczowa uniemożliwia wchłanianie witaminy E – a musimy mieć świadomość, że stosowanie preparatów witaminowych nie rozwiązuje sprawy, ponieważ bez tłuszczu w diecie witaminy te nie mogą się wchłonąć. Zapotrzebowanie dorosłego człowieka na witaminę E wynosi 8-13 mg na dobę. Niedobór występuje bardzo rzadko, gdy jednak dostarczamy jej organizmowi w niewystarczających ilościach, komórki zaczynają szybciej się starzeć, spada koncentracja, pogarsza się wzrok, pojawia się rozdrażnienie, anemia, uszkodzenie krwinek czerwonych, rogowacenie skóry, zaburzenia funkcjonowania i osłabienie mięśni szkieletowych, wzrasta także ryzyko rozwoju chorób sercowo-naczyniowych. U kobiet z niedoborem witaminy E występują poronienia.  Za dużo też niedobrze Witaminę E powinny także przyjmować kobiety w ciąży dla prawidłowego rozwoju płodu oraz kobiety w okresie menopauzy. Nie należy jednak przesadzać z jej podażą – w przypadku spożywania przez dłuższy czas dawki większej niż 1000 mg w ciągu dnia mogą wystąpić bóle głowy, zmęczenie, osłabienie mięśni, zaburzenia widzenia. Również w czasie ciąży nie należy przesadzać z ilością tej witaminy – może być to szkodliwe dla płodu (uwaga: badania w tym zakresie przeprowadzono na zwierzętach, jednak wpływ na ciążę człowieka nie został potwierdzony). Obecność selenu i witaminy C ułatwia wchłanianie witaminy E. Jest ona natomiast bardzo wrażliwa na nieodpowiednie warunki – ulega zniszczeniu w czasie gotowania, głębokiego zamrażania, podczas kontaktu z powietrzem czy z promieniami słonecznymi. Oleje tłoczone na zimno zawierają więcej witaminy E niż te produkowane przemysłowo – dzieje się tak, ponieważ proces uszlachetniania niszczy aż 75 proc. naturalnej witaminy. (epn/mtr), kobieta.wp.pl Źródło: „Wielka kariera witaminy E”, Andreas M. Papas, wyd. Muza, Warszawa 1999 POLECAMY:   Ten nieestetyczny wąsik    Makijaże wszech czasów    10 odżywczych olejów dla skóry   Dieta online, dzięki której pokochasz odchudzanie"
http://kobieta.wp.pl/jak-dzialaja-kremy-z-duza-zawartoscia-mocznika-5982735584281729a,"Jak działają kremy z dużą zawartością mocznika? Letnia pogoda ma równie niekorzystny wpływ na skórę stóp jak zimowa. Wiatr, piasek i promienie słoneczne wysuszają ją, a niewygodne obuwie może prowadzić do otarć i zrogowaceń. Letnia pogoda ma równie niekorzystny wpływ na skórę stóp jak zimowa. Wiatr, piasek i promienie słoneczne wysuszają ją, a niewygodne obuwie może prowadzić do otarć i zrogowaceń. Aby stopy pięknie prezentowały się w sandałkach, należy stosować kremy z dużą zawartością mocznika, który przywróci odpowiedni stopień nawilżenia skóry. – Należy pamiętać, że trzeba się zająć zarówno paznokciami, jak i całą stopą, pedicure nie powinien się ograniczać tylko do pomalowania paznokci, stopa powinna być przygotowana. Czyli zdzieramy naskórek, można do tego używać tarek albo peelingów wykonanych samodzielnie bądź zakupionych w drogeriach – mówi Magdalena Nadulna, specjalista w dziedzinie podologii z Biostudio."
http://kobieta.wp.pl/ziola-moga-byc-niebezpieczne-5982741506032257a,"Zioła mogą być niebezpieczne Chętnie je parzymy. Wierzymy, że – jak sama natura – są bardzo zdrowe. Nasze babcie leczyły nimi siebie i swoje rodziny. Ale zioła stosowane nieumiejętnie mogą szkodzić. Chętnie je parzymy. Wierzymy, że – jak sama natura – są bardzo zdrowe. Nasze babcie leczyły nimi siebie i swoje rodziny. Ale zioła stosowane nieumiejętnie mogą szkodzić. Substancje czynne zawarte w ziołach: flawonoidy, antocyjany, antrazwiązki, terpeny, kardenolidy, irydoidy czy alkaloidy to produkty przemiany materii zachodzącej podczas rozwoju rośliny. Poznano ich dotąd ponad 50 tysięcy, choć tylko część działa leczniczo. Warto wiedzieć, że niektóre zioła mogą wchodzić w niebezpieczne interakcje z konwencjonalnymi lekami. Aby bezpiecznie używać ziół, warto upewnić się co do właściwości danego zioła, jeśli zbiera się je samodzielnie, sprawdzić, na jaką dolegliwość dane zioło jest polecane,zawsze informować lekarzy, jakie preparaty ziołowe się stosuje. Niektóre zioła mogą powodować reakcje alergiczne, więc jeśli jest się podatnym na alergie, trzeba być szczególnie ostrożnym. Do niebezpiecznych ziół zalicza się nie tylko silnie działające zioła np. nasercowe, takie jak konwalia czy naparstnica, których nigdy nie wolno zażywać na własną rękę. Niektóre leki ziołowe, pozornie bezpieczne, mogą nasilać lub hamować działanie przyjmowanych leków syntetycznych. Naukowcy ostrzegają, że wiele popularnych ziół i suplementów diety może wchodzić w interakcje z zażywanymi jednocześnie lekami, w tym głównie lekami przeciwzakrzepowymi, lekami stosowanymi w nadciśnieniu tętniczym czy statynami.
Zioła mogą zwiększać lub pogarszać wchłanianie leków albo przyspieszać ich rozkład. Zioła moczopędne lub przeczyszczające mogą z kolei przyspieszyć wydalenie leku.Najczęstsze niebezpieczne interakcje między ziołami i lekami konwencjonalnymi mają miejsce u osób, które stosują leki przeciwzakrzepowe, takie jak warfaryna i heparyna. Oto przykłady zagrożeń ze strony bardziej znanych ziół stosowanych w nadmiarze:
Dziurawiec – może spowodować uczulenie na światło słoneczne (podobnie działa arcydzięgiel). Ponadto osłabia albo nasila działanie niektórych leków.
Jeśli pacjent przyjmuje antybiotyki, leki przeciwpadaczkowe u środki lub hamujące układ immunologiczny antydepresyjne, nie należy zażywać dziurawca, ponieważ może to zmniejszyć skuteczność leków. Jeśli przyjmujesz leki rozrzedzające krew (nawet zwykłą aspirynę) uważaj na miłorząb, czosnek, imbir, korę wierzby, tawułę. Zioła te wydłużają czas krzepnięcia i zmniejszają zdolność płytek krwi do agregacji, co w połączeniu z lekami rozrzedzającymi krew może doprowadzić do wewnątrzczaszkowych krwotoków. Miłorząb usprawnia ukrwienie i dotlenienie mózgu, łagodzi objawy miażdżycy, poprawia pamięć i koncentrację. Preparaty z miłorzębu są więc zalecane i powszechnie stosowane przez ludzi w podeszłym wieku. Ale właśnie starsze osoby najczęściej przyjmują leki farmakologiczne rozrzedzające krew, co w połączeniu z niekontrolowanym przyjmowaniem preparatów z miłorzębu, może skończyć się fatalnie. Czosnek to przede wszystkim lek bakteriobójczy, udowodnione jest jego korzystne działanie na układ krążenia, głównie przez obniżanie „złej” frakcji cholesterolu (LDL), co zapobiega tworzeniu się skrzepów i w efekcie chroni przed zawałem i udarem. Ale jeśli leczysz się na choroby kardiologiczne, uprzedź lekarza, że zażywasz czosnek, może wówczas wystarczy korekta dawki przepisanego leku. Naukowcy z Mayo Clinic opublikowali na łamach ""Journal of American College of Cardiology"" listę 25 popularnych ziół, które mogą wchodzić w interakcje z lekami rozrzedzającymi krew i obniżającymi ciśnienie tętnicze. Na liście tej, poza wyżej opisanymi roślinami, są tak popularne zioła jak żeń-szeń, echinacea, dziurawiec, a nawet mleko sojowe czy zielona herbata, które mogą zmniejszać skuteczność działania środków przeciwkrzepliwych. Głogu należy go unikać, jeśli ma się niskie ciśnienie.
Kolendra, skrzyp – mogą doprowadzić do niedoboru witamin z grupy B w organizmie.
Mącznica – zbyt długo stosowana źle wpływa na układ pokarmowy, wywołując ból brzucha, biegunkę, wymioty.
Pokrzywa – często wywołuje reakcje alergiczne.
Kruszyna, ruta – niebezpieczne dla ciężarnych, mogą doprowadzić do poronienia.
Prawoślaz – następstwem długiego stosowania bywa niedobór witamin i minerałów, bo śluzy, które zawiera ta roślina, utrudniają wchłanianie. W ciąży nie wolno ich zażywać bez konsultacji z lekarzem. W czasie ciąży niebezpieczne są zwłaszcza rośliny o działaniu przeczyszczającym i rozgrzewającym.
Niektóre zioła wpływają na krzepnięcie krwi, rozrzedzając ją. Należą do nich czosnek i miłorząb japoński. Dlatego nie wolno ich przyjmować już na kilka dni przed planowanym zabiegiem. Nie należy ich też łączyć z lekami o podobnym działaniu, np. zawierającymi kwas acetylosalicylowy (aspiryna, polopiryna). Osobom po przeszczepach zabroniona jest jeżówka, która może zakłócić działanie podawanych wtedy leków. Na podstawie www.nytimes.com/(gabi/mtr), kobieta.wp.pl ZOBACZ TAKŻE: POLECAMY:   Herbata z lapacho działa jak antybiotyk, ale może być niebezpieczna    Zioła, które walczą z trądzikiem, poprawiają stan skóry    Domowy zielnik alergika"
http://kobieta.wp.pl/skuteczne-usuwanie-blizn-5982397231600769a,"Skuteczne usuwanie blizn Blizny powstają w wyniku operacji chirurgicznych, po nacięciach skóry, przebytym trądziku czy doznanych oparzeniach. Skutecznie uprzykrzają życie i oszpecają ciało, ale okazuje się, że można z nimi wygrać. Metod usuwania blizn jest, co najmniej kilka. Każda z nich posiada swoje wady i zalety, różny stopień skuteczności i dużą rozpiętość cenową. Blizny powstają w wyniku operacji chirurgicznych, po nacięciach skóry, przebytym trądziku czy doznanych oparzeniach. Skutecznie uprzykrzają życie i oszpecają ciało, ale okazuje się, że można z nimi wygrać. Metod usuwania blizn jest, co najmniej kilka. Każda z nich posiada swoje wady i zalety, różny stopień skuteczności i dużą rozpiętość cenową. Najbardziej inwazyjnymi metodami są operacje usunięcia blizn, a ich największą wadą są… blizny. Chociaż brzmi to niedorzecznie, to trzeba sobie uświadomić, że rany powstałe po operacji usunięcia blizn także niosą za sobą wystąpienie nowych, ale za to mniejszych blizn. Metody usuwania blizn dzielimy na farmakologiczne, zabiegi laserowe, stosowanie ucisku, masaże, jak również zabiegi z pogranicza medycyny estetycznej i chirurgii plastycznej. Wszystkie wymienione metody – w mniejszym lub większym stopniu – pozwalają na zmniejszenie rozmiaru blizn, wygładzenie ich powierzchni oraz wyrównanie koloru skóry. Pierwsza z wymienionych metod, czyli metoda farmakologiczna polega na przyjmowaniu sterydów i stosowana jest zazwyczaj w przypadku blizn stosunkowo płaskich. Jeżeli blizny są dosyć gładkie warto wcierać w nie specjalistyczne kosmetyki i preparaty, które zostały stworzone z myślą o usuwaniu blizn (np. Veraderm, żel na blizny – cena ok. 73 zł, Deloxar, żel kosmetyczny na blizny, 15 ml – cena ok. 170 zł, Dermatix, żel, silikonowy, do leczenia blizn – cena ok. 130 zł, No-Scar Perła Inków, krem przeciw bliznom, 30 ml – cena ok. 40 zł, Silkyderm, żel silikonowy na blizny – cena ok. 80 zł). Kolejną, bardzo popularną metodą są zabiegi laserowe przynoszące znakomite efekty w przypadku różnego rodzaju blizn, przy czym – w zależności od indywidualnego przypadku – jeden zabieg może okazać się niewystarczający (blizny zapadnięte i uniesione). Najczęściej stosowanymi laserami są Laser Fraxel, Mosaic, IPL, CO2, ERB i laser diodowy. Zabiegi laserowego usuwania blizn przeprowadzane są w znieczuleniu miejscowym (maść Emla) i trwają zazwyczaj ok. 30 minut. Po zabiegu należy przykładać zimne okłady, które pomogą złagodzić ból, konieczne jest również – w miejscu działania lasera – unikanie kontaktu skóry ze słońcem i stosowanie kremów lub maści przyspieszających gojenie (czas gojenia wynosi ok. 7 dni). Zmniejszanie blizn można również wspomagać poprzez manualny masaż uciskowy, który wykonuje się przy użyciu ogólnodostępnych kremów i maści. Zalecane jest również noszenie opatrunków uciskowych i poddawanie się zabiegom hydroterapii. Z pomocą przychodzi także medycyna estetyczna, która oferuje szereg zabiegów mających na celu korektę/usunięcie blizn. Są nimi m.in. jonoforeza, dermabrazja i mikrodermabrazja, peelingi chemiczne, kwas hialuronowy i mezoterapia bezigłowa. Popularnymi peelingami lekarskimi są TCA i yellow peel. Złuszczają one naskórek oraz wierzchnie warstwy skóry właściwej. Ubytki w skórze zostają wypełnione, następuje wzmożona produkcja kolagenu i elastyny. Najlepsze rezultaty widoczne są po poddaniu się kilku zabiegom. Innym, aczkolwiek bardziej inwazyjnym peelingiem jest peeling kwasem trójchlorooctowym, który oprócz blizn usuwa również rozstępy. Po zabiegu skóra regeneruje się przez kilka dni, wówczas może schodzić nawet tzw. płatami i nie można jej samodzielnie zrywać. Najbardziej inwazyjne są zabiegi chirurgiczne, które – jak to już zostało wspomniane – także pozostawiają po sobie blizny. Operacje plastyczne wykonywane są w celu zmniejszenia nawet rozległych blizn. Odbywają się w znieczuleniu miejscowym, a lekarz wycina bliznę i następnie zszywa skórę. Po operacji następuje druga część procesu usuwania/korekty blizn. Stosuje się w tym celu m.in. maści i kremy zwierające w swoim składzie alantoinę czy heparynę. Ponadto w aptekach dostępne są żele i opatrunki silikonowe pomocne w korekcie blizn. Wszelkie maści, kremy i żele powinno się zacząć stosować około 2-3 tygodnie po zabiegu. Wówczas możemy liczyć na ich optymalne działanie i szybkie wygładzenie blizn. Usuwanie blizn nie jest tanie. Cena ogólnodostępnych w aptekach preparatów zaczyna się od kilkudziesięciu złotych, a kończy na kilkuset. Zabiegi z zakresu medycyny estetycznej to wydatek od 150 zł wzwyż, przy czym warto dodać, że dla uzyskania najlepszych efektów trzeba wykonać całą serię zabiegów. Z kolei zabiegi laserowe i chirurgiczne nierzadko oscylują nawet w granicach kilku tysięcy złotych."
http://kobieta.wp.pl/rozstepy-wyrolowane-5982705825763969a,"Rozstępy wyrolowane Rozstępy to powszechne, ale i uciążliwe defekty urody. Najczęściej są pamiątką okresu dojrzewania, przebytej ciąży lub problemów hormonalnych. Dotykają ludzi w różnym wieku, niezależnie od płci. Na szczęście, nowoczesne technologie kosmetyczne pozwalają na skuteczne zmniejszenie ich widoczności. Rozstępy to powszechne, ale i uciążliwe defekty urody. Najczęściej są pamiątką okresu dojrzewania, przebytej ciąży lub problemów hormonalnych. Dotykają ludzi w różnym wieku, niezależnie od płci. Na szczęście, nowoczesne technologie kosmetyczne pozwalają na skuteczne zmniejszenie ich widoczności. Z medycznego punktu widzenia rozstępy, to po prostu blizny powstałe w miejscu zerwania włókien kolagenu i elastyny na skutek ich nadmiernego rozciągania. Efekt to mało estetyczne, wrzecionowate pasma, będące następstwem nagłych wzrostów masy ciała czy przyrostu masy mięśniowej. W niektórych przypadkach ich pojawienie się może mieć podłoże genetyczne lub hormonalne. - O problemie świadczą liczby – 90% kobiet w ciąży, 70% dojrzewających dziewcząt i 40% nastoletnich chłopców boryka się z problemami rozstępów. Na szczęście, nowoczesne technologie kosmetyczne pozwalają na skuteczne zmniejszenie ich widoczności. Takie zabiegi mają też dodatkowe funkcje - modelują kształt ciała, ujędrniają i zmniejszają cellulit – mówi Anna Chabasińska z firmy Clarena. Nowy zabieg Clareny, dzięki zastosowaniu Body Roller System i Body Cocktail, zmniejsza rozstępy, a dodatkowo redukuje cellulit, poprawia jędrność pośladków, ud, brzucha i ramion. Swoją skuteczność zawdzięcza unikatowym składnikom aktywnym dosłownie ,,wrolowanym” w głąb skóry. Wygładzanie przez nakłuwanie Urządzenie w formie niewielkiego wałka, wyposażone zostało w 1080 mikroigieł o długości 1,5 mm ulokowanych na 18 dyskach. Prowadząc wałek po powierzchni ciała, kosmetyczka wykonująca zabieg, tworzy w skórze mikronakłucia, przez które wprowadzany jest unikalny koktajl substancji aktywnych. Preparat swoją skuteczność w redukcji rozstępów zawdzięcza połączeniu między innymi takich składników jak: masło shea, ekstrakt z nasion awokado, kofeinę i betonit. Zabieg działa wszechstronnie - likwiduje rozstępy, dodatkowo ujędrniając skórę, zmniejszając cellulit i modelując sylwetkę. Skutecznie, ale i bezpiecznie Technologia mikronakłuwania sprawia, że substancje zawarte w koktajlu mają możliwość głębokiej penetracji i lepszego wnikania w głąb skóry. Roller, dzięki zwiększonej powierzchni zabiegowej, poprawia dodatkowo absorpcję koktajlu i wspiera produkcję nowych włókien kolagenu i elastyny. Koktajl działa wielopoziomowo - wpływa na naskórek, skórę właściwą i tkankę podskórną. Pobudza produkcję nowych struktur skóry. – Skuteczność i bezpieczeństwo zabiegu mikronakłuwania zostały potwierdzone badaniami klinicznymi. Terapia wspomaga produkcję nowych włókien kolagenu i elastyny, zapewniając długotrwały efekt redukcji niedoskonałości i ujędrnienia – dodaje Anna Chabasińska. Zabieg posiada ponadto działanie antyoksydacyjne, zapobiegając destruktywnemu działaniu wolnych rodników i spowalniając procesy starzenia. Tytanowe igły, w które został wyposażony roller do ciała, zapewniają najwyższą jakość zabiegu i eliminują ryzyko alergii. Dla optymalnego efektu rekomenduje się wykonanie serii zabiegów (od 6-10 powtórzeń) w tygodniowych odstępach. Na podstawie informacji prasowej Clarena/(gabi), kobieta.wp.pl"
http://kobieta.wp.pl/akcja-oczyszczanie-peelingi-mechaniczne-enzymatyczne-i-chemiczne-5982324221985921a,"Akcja oczyszczanie - peelingi mechaniczne, enzymatyczne i chemiczne Jakie należy dbać o oczyszczanie naszej skóry? Raz na 7-10 dni należy wykonać peeling, aby usunąć zrogowaciały naskórek. W naszej skórze nieustannie przebiega proces powstawania i obumierania komórek. Jakie należy dbać o oczyszczanie naszej skóry? Raz na 7-10 dni należy wykonać peeling, aby usunąć zrogowaciały naskórek. W naszej skórze nieustannie przebiega proces powstawania i obumierania komórek. Nowe komórki przemieszczają się ku powierzchni naskórka i tworzą tam warstwę ochronną dla skóry przed wysuszeniem i szkodliwymi czynnikami zewnętrznymi. Następnie komórki te obumierają i złuszczają się, a ich miejsce zastępują nowe. Taki cykl wymiany komórek trwa około 28 dni. Z biegiem lat przebiega on wolniej, zaś skóra coraz częściej wydaje się być szara, szorstka i przesuszona. Dlatego pomagamy skórze stosując rożnego rodzaju zabiegi złuszczania naskórka – zarówno w gabinetach kosmetycznych, jak i podczas pielęgnacji domowej. Peelingi mechaniczne Określane także jako abrazyjne, ziarniste lub typu „scrub” (ang. szorowanie) mają postać kremu w którym umieszczane są różnego rodzaju drobinki ścierające, jakie podczas masażu ścierają zrogowaciały naskórek. W preparatach kosmetycznych stosowane są np. zmielone ziarna lub pestki owoców, łupiny orzechów lub migdałów, cukier, sole mineralne, glinka kaolinowa, piasek morski lub syntetyczne kuleczki – granulat polietylenu. Najczęściej stosuje się je do oczyszczenia skóry twarzy i ciała przed zabiegami kosmetycznymi lub w pielęgnacji domowej przed nałożeniem odpowiedniego serum i kremu. Przeciwwskazaniem dla tego rodzaju peelingu jest skóra wrażliwa, skóra trądzikowa z rozsianymi ogniskami zapalnymi lub skóra z objawami trądziku różowatego.
Peeling mechaniczny typu scrub przeznaczony jest natomiast dla:
• skóra normalna
• skóra mieszana
• skóra tłusta
Preparat nakłada się na zwilżoną wodą skórę i wykonuje się delikatny masaż okrężnymi ruchami (ok. 2-5 min). Peeling zmywamy ciepłą wodą, a następnie chłodną wodą i skórę tonizujemy. Skóra staje się gładsza, a usuniecie zrogowaciałego naskórka ułatwia przenikanie składników kosmetycznych. Rodzaje peelingów typu scrub:
• drobnoziarniste – stosowane na skórę twarzy i dekoltu
• gruboziarniste – przeznaczone do skóry ciała i stóp.  Peelingi enzymatyczne Rozpuszczają komórki dzięki aktywnym substancjom chemicznym lub roślinnym (np. bromelanina i papaina). Substancje te umożliwiają pozbycie się martwych komórek naskórka poprzez penetracje warstwy rogowej, rozpuszczanie kreatyny i rozluźnienie połączeń międzykomórkowych. Peelingi enzymatyczne mają konsystencję gładką - kremu bez wyczuwalnych grudek. Peeling nakładamy na skórę i pozostawiamy ok. 7-10 min., następnie zmywamy wodą i tonizujemy skórę. Peelingi enzymatyczne są delikatniejsze od mechanicznych jednak nie zalecane dla osób z objawami trądziku różowatego lub zmianami ropnymi. Natomiast mogą być stosowane dla wielu innych rodzajów skóry:
• skóra normalna
• skóra mieszana
• skóra tłusta
• skóra dojrzała
• skóra wrażliwa
• skóra naczyniowa
SPECIAL AESTHETICS krem peelingujący, enzymatyczny LUMI-CREAM
Peelingujący krem enzymatyczny dla skóry twarzy, pod oczami i powiek. Delikatnie i skutecznie wygładza oraz rozjaśnia, wyrównuje koloryt i redukuje plamy o różnej etiologii. Zawiera enzymy z papai, naturalne saponiny z mydlnicy lekarskiej oraz nawilżający i stymulujący keratynizację ekstrakt z rabarbaru, rozjaśniający ekstrakt z egzotycznej rośliny indyjskiej Punarnava. Przeznaczony dla każdego typu skóry, także wrażliwej. THERMO-MODELLING herbaciany peeling wyszczuplający i antycellulitowy
Bogaty w składniki wygładzające i ujędrniające, nawilżające, poprawiające elastyczność skóry i pobudzające metabolizm tłuszczów i spalanie komórek tłuszczowych. Wspomaga redukcję cellulitu i przyspiesza detoksykację. Do aplikacji masażem w wyszczuplającej i antycellulitowej kuracji kształtowania sylwetki THERMO-MODELLING. Peeling zawiera kilkanaście składników oczyszczająco-złuszczających, o działaniu udrażniającym i zmniejszającym zaczerwienienia, stymulującym odnowę komórkową.  Peelingi chemiczne z kwasami Powodują rozluźnienie wypełnionych kreatyną martwych komórek naskórka (tzw. proces keratolizy).
W ramach zabiegów CHANTARELLE z użyciem peelingów chemicznych stosuje się: • alfa-hydrokwasy (AHA), które rozpuszczają się w wodzie, czyli m.in.: kwas glikolowy, mlekowy, jabłkowy, cytrynowy, winowy;
• beta-hydrokwasy (BHA), które rozpuszczają się w tłuszczach i rozpuszczają tłuszcze, w kosmetyce stosuje się jedynie kwas salicylowy;
• poli-hydroksykwasy (PHA), rozpuszczalne w wodzi i łagodniejsze dla skóry niż kwasy AHA i BHA: kwas laktobionowy, glukonolakton,
• inne: kwas azealinowy, kwas migdałowy, kwas fitowy, kwas szikimowy, kwas kojowy. Domowa mikrodermabrazja Kolejna metoda tego peelingu jest stosowana przy użyciu specjalnych kremów do mikrodermabrazji - aplikowanych manualnie. Substancją ścierającą jest bardzo drobny proszek szafirowy. Podczas zabiegów mikrodermabrazji nie tylko są ścierane martwe komórki, ale i stymuluje się produkcję  kolagenu  i elastyny. Niewielką ilość preparatu nanosimy na wilgotną skórę. Masujemy kolistymi ruchami aż do pojawienia się zaróżowienia skóry. Preparat dokładnie zmywamy wodą i tonizujemy skórę. Peeling mikrodermabrazji przeznaczony jest dla cery:
• normalnej
• suchej
• mieszanej • tłustej
• dojrzałej. Szczególne wskazania dla mikrodermabrazji: trądzik pospolity (grudkowy, zaskórnikowy), zaskórniki, prosaki, łojotok, rogowacenie okołomieszkowe, rozszerzone pory, blizny potrądzikowe, przebarwienia i odbarwienia, uszkodzenia posłoneczne, szorstki, zrogowaciały naskórek, wiotkość skóry, rozstępy, cellulit.
Natomiast przeciwwskazania to: stany zapalne skóry, trądzik różowaty, trądzik pospolity w stadium zapalnym, łuszczyca, bliznowce, płytko unaczyniona skóra, zakażenia grzybiczne skóry (otwarte rany), znamiona, naczyniaki jamiste, nowotwory skóry. SPECIAL AESTHETICS krem do mikrodermabrazji 20% - intensywny peeling z 20% zawartością szafirowego proszku, wygładzający - przeciw zmarszczkom, bliznom i rozstępom. Przeznaczony dla skóry dojrzałej, suchej, cienkiej, wiotkiej, szarej, z utratą elastyczności i gęstości, z przebarwieniami i plamami. Usuwa martwe komórki i zanieczyszczenia, czyniąc skórę gładką i aksamitną. Wygładza i redukuje zmarszczki, stymuluje odnowę komórkową, poprawia nawilżenie i witalność. Formuła aktywna wzbogacona jest zmiękczającym ekstraktem z mydlnicy (Saponaria), łagodzącym ekstraktem z aloesu i antybakteryjnym ekstraktem z szałwii."
http://kobieta.wp.pl/na-wszelkie-niedoskonalosci-mikrodermabrazja-5982375621125249a,"Na wszelkie niedoskonałości mikrodermabrazja Jeżeli marzysz o gładkiej, młodej i promiennej skórze zdecyduj się na mikrodermabrazję.  Zabieg najlepiej wykonywać w profesjonalnym gabinecie kosmetycznym. Efekty widoczne są już po pierwszym zabiegu, jednak dla uzyskania optymalnych wyników należy poddać się serii zabiegów. Jeżeli marzysz o gładkiej, młodej i promiennej skórze zdecyduj się na mikrodermabrazję. Zabieg najlepiej wykonywać w profesjonalnym gabinecie kosmetycznym. Efekty widoczne są już po pierwszym zabiegu, jednak dla uzyskania optymalnych wyników należy poddać się serii zabiegów. Co to właściwie jest mikrodermabrazja? Mikrodermabrazja jest zabiegiem kosmetycznym polegającym na mechanicznym złuszczaniu naskórka. Do wykonywania zabiegu służy urządzenie zwane dermabrazorem. Podczas mikrodermabrazji urządzenie z dyszą rozpyla pod ciśnieniem kryształki tlenku glinu (zamiennie głowica diamentowa), które działają niczym mocny peeling ścierając zrogowaciały naskórek warstwa po warstwie. Po zabiegu naskórek się regeneruje, tworzą się nowe komórki i skóra lepiej funkcjonuje. Zabieg ten jest bezpieczny i całkowicie bezbolesny – podczas zabiegu ma się wrażenie „odkurzania skóry twarzy” ssącą dyszą. ― Po przeprowadzonym zabiegu mikrodermabrazji następuje regeneracja naskórka, a skóra jest widocznie odmłodzona. Po 25 roku życia komórki skóry zmniejszają produkcję kolagenu wytwarzanego przez fibroblasty – jego włókna ulegają osłabieniu i w konsekwencji wraz z upływem lat pojawiają się zmarszczki, a skóra traci swoją elastyczność. Mikrodermabrazja pobudza wytwarzanie kolagenu, a więc należy ją traktować między innymi, jako zabieg odmładzający. ― mówi Anna Stolarczyk, kosmetyczka. Poza likwidacją zmarszczek mikrodermabrazja ma o wiele szersze zastosowanie. Pomaga zlikwidować blizny, usuwa przebarwienia i plamy starcze, oczyszcza skórę (w tym zaskórniki), a także jest pomocna w leczeniu trądziku. Zabiegowi mogą się także poddać osoby borykające się z nadmiernym łojotokiem, lub wręcz odwrotnie, ze skórą suchą czy zrogowaciałą, jak również z cerą naczyniową, jasną i opaloną. Mikrodermabrazja może być również wykonywana na innych częściach ciała. Stosowana jest w przypadku cellulitu i rozstępów, ale również, aby wygładzić i uatrakcyjnić np. dekolt. Przed zabiegiem W zasadzie ma nie żadnych restrykcyjnych zasad, niemniej specjaliści zalecają, aby na kilka dni przed planowanym zabiegiem mikrodermabrazji nie wykonywać peelingów, nie wyduszać zaskórników tudzież nie narażać skóry na uszkodzenia np. poprzez stosowanie szorstkich i twardych gąbek, oraz wstrzymać się z depilacją, w szczególności woskiem i przy użyciu mechanicznych depilatorów. Przebieg mikrodermabrazji Na wstępie wykonywany jest dokładny demakijaż, aczkolwiek wybierając się na zabieg najlepiej w ogóle z niego zrezygnować. Kolejno kosmetyczka oczyszcza skórę i przystępuje do wykonywania właściwego zabiegu. Mikrodermabrazja nie powoduje żadnego dyskomfortu i jest całkowicie bezbolesna – głowica dermabrazora jest przesuwana po całej powierzchni poddawanej zabiegowi skóry. Trwa to nie dłużej niż 45 minut. Na samym końcu nakładane są preparaty przystosowane do indywidualnych wymagań (przeciwzmarszczkowe, nawilżające etc.). Po zabiegu Już po pierwszym zabiegu mikrodermabrazji skóra jest widocznie gładsza. Nabiera zdrowego kolorytu oraz co ważne, lepiej przyjmuje substancje zawarte w kosmetykach pielęgnacyjnych, dzięki czemu ich działanie jest skuteczniejsze. ― Nie mogę powiedzieć, ile zabiegów trzeba wykonać, aby pozbyć się problemów skórnych, ponieważ jest to indywidualna sprawa. Wiele zależy od problemu – czy mamy do czynienia z głębokimi zmarszczkami, trądzikiem, bliznami, czy rozszerzonymi porami skórnymi, którym towarzyszy łojotok. Przyjmuje się, że drugi zabieg powinien być wykonywany po tygodniu, góra po dziesięciu dniach, aczkolwiek, jeżeli ktoś chcę tylko odświeżyć wygląd twarzy czy też wzmóc syntezę kolagenu równie dobrze może powtarzać zabieg co miesiąc, góra 5 tygodni. ― podkreśla Anna Stolarczyk. Tuż po zabiegu występuje charakterystyczne pieczenie, a w kontakcie z kosmetykami pielęgnacyjnymi, szczypanie. Przez ten czas (ok. 48 godzin) należy unikać ekspozycji na słońcu (tyczy się to również opalania w solarium) oraz 
długotrwałego przebywania na mrozie. Nie są zalecane kąpiele w chlorowanej i słonej wodzie, a także drażnienie skóry perfumowanymi kosmetykami (po zabiegu kosmetyczka nakłada maskę i krem, a więc nie ma potrzeby ponownego stosowania kosmetyków do ok. 10-12 godzin). Przeciwwskazania do wykonania mikrodermabrazji • grzybica
• opryszczka
• trądzik ropowiczy, różowaty
• nowotwór
• przebyte zabiegi (chirurgia twarzy) do 2 miesięcy po zabiegu
• naczyniaki jamiste
• brodawki
• liszajec zakaźny
• nadżerki
• otwarte rany"
http://kobieta.wp.pl/pylek-pszczeli-skarbnica-zdrowia-dla-ciebie-5982759809192577a,"Pyłek pszczeli – skarbnica zdrowia dla ciebie Oto drogocenny produkt prosto z natury, który ceniono i wykorzystywano już w starożytności. Pyłek kwiatowy to naturalne lekarstwo. Pomoże wyleczyć i wzmocnić organizm oraz zapewni piękny wygląd. Oto drogocenny produkt prosto z natury, który ceniono i wykorzystywano już w starożytności. Pyłek kwiatowy to naturalne lekarstwo. Pomoże wyleczyć i wzmocnić organizm oraz zapewni piękny wygląd. Produkty pszczele mogą wszechstronnie wpłynąć na nasze zdrowie – ich stosowanie zaleca się zarówno w profilaktyce, jak i leczeniu różnych chorób. Apiterapia w służbie zdrowia Wykorzystywanie produktów pszczelich w lecznictwie nazywa się apiterapią, w której stosuje się m.in. miód, propolis, mleczko pszczele, jad i pyłek. O tym ostatnim wybitna polska specjalistka chorób wewnętrznych i medycyny naturalnej Jadwiga Górnicka w książce „Apteka natury” pisze: „Istnieje mało przykładów, aby jeden naturalny produkt spożywczy miał aż taką, jak pyłek kwiatowy, moc odżywczą i energetyczną przy absolutnej nieszkodliwości”. Co o pyłku pszczelim powinna wiedzieć każda kobieta? Pyłek kwiatowy powstaje z mikrospor (zarodników męskich) roślin nasiennych. Jadwiga Górnicka tłumaczy, że pszczoły znoszą go do ula, gdzie częściowo zużywany jest do bieżących potrzeb, a resztę odkładają na „czarną godzinę”. Gdy dochodzi do przeniesienia ziarna pyłku na znamię słupka, mówimy o zapyleniu. Pyłek odznacza się żółtą barwą. Jest istotnym pokarmem wielu organizmów – to niezbędny składnik w żywieniu pszczołowatych. Jedna rodzina pszczół do własnych celów zużywa w ciągu roku ok. 30 kg pyłków kwiatowych. Pyłek pszczeli dla żywiących się nim organizmów jest podstawowym źródłem wielu ważnych składników, m.in. białek, tłuszczów, hormonów wzrostu, kwasów organicznych, olejków eterycznych, enzymów, karotenoidów, soli mineralnych i witamin. W sumie w pyłku znajduje się ok. 250 różnych substancji. Bardzo dużo w pyłku kwiatowym jest witamin D, E, C, K, PP, A i z grupy B. W pyłku znajdują się kwasy tłuszczowe omega-6 (np. kwas linolowy). Wśród soli mineralnych warto wymienić magnez, żelazo, chrom, potas, fosfor, krzem, wapń, cynk, jod, mangan, siarka, sód, miedź. Jeśli chodzi o białko, to pyłek zawiera go ok. 20-40 procent.  Działa jak antybiotyk Jadwiga Górnicka tłumaczy, że pyłek kwiatowy aktywizuje wydzielanie soku żołądkowego, przemianę materii, zużycie tlenu w tkankach i oddychanie komórek. Dostarczanie pyłku naszemu organizmowi pobudza czynności szpiku kostnego – a więc dojrzewanie erytrocytów, normalizuje pracę żołądka, wątroby, nerek, układu oddechowego i nerwowego, przeciwdziała krwawieniu dziąseł i wypadaniu zębów, senności, przeziębieniom, krzywicy. Ma działanie antybiotyczne. Znajduje zastosowanie w leczeniu chorób żołądka, jelit, wątroby, prostaty, układu krwiotwórczego. Pyłek kwiatowy szczególnie zalecany jest osobom osłabionym, po chorobach, rozkojarzonym, przemęczonym. Wskazany dla kobiet Pyłek pszczeli korzystnie wpływa na nasze zdrowie, m.in. poprzez przeciwdziałanie anemii, z którą zdecydowanie częściej zmagają się kobiety. Sprzyja również utrzymaniu prawidłowej wagi ciała. Obecne w nim substancje przeciwdziałają poronieniom. Jadwiga Górnicka radzi stosować pyłek z miodem na miesiąc przed planowanym poczęciem. Włączenie pyłku do diety korzystnie wpływa na stan skóry. Jeśli skarżysz się na zawroty głowy czy bóle brzucha, pyłek pomoże ci zwalczyć te dolegliwości. Jego stosowanie łagodzi objawy zespołu napięcia przedmiesiączkowego. Pomoże ponadto odtruć organizm z pozostałości po kofeinie, nikotynie czy lekach. Dobroczynny dla psychiki Stosowanie pyłku pszczelego ma działanie uspokajające i wyciszające. Osoby nadpobudliwe, rozdrażnione, zestresowane, rozkojarzone, mające problemy z pamięcią i koncentracją, powinny regularnie go spożywać. Pyłek kwiatowy poprawia samopoczucie, wzmacnia system nerwowy, pomaga nawet w przypadku depresji. Sprawi, że wrócą ci siły witalne, energia i wigor. Podniesie twoją sprawność psychiczną. Podawanie pyłku kwiatowego zalecane jest jako uzupełnienie leczenia nerwicy. Warto wiedzieć, że stosowanie pyłku pszczelego zalecane jest w leczeniu choroby alkoholowej. Pamiętajmy jednak, że lecznicza kuracja pyłkiem powinna trwać minimum trzy miesiące. Znakomity dla urody Jest jeszcze jeden argument przemawiający za regularnym stosowaniem pyłku kwiatowego: dobroczynny wpływ na urodę. Pyłek pszczeli wzmacnia skórę, hamuje łojotok, leczy trądzik, wygładza zmarszczki. Obecna w nim witamina E – tzw. eliksir młodości – przeciwdziała przedwczesnemu starzeniu, hamuje atak wolnych rodników, wzmacnia skórę, włosy i paznokcie. Pyłek pszczeli wykazuje działanie pielęgnujące i odżywiające. Warto zrobić maseczkę z jego wykorzystaniem. Można np. łyżeczkę zmielonego pyłku połączyć z łyżeczką miodu i jednym żółtkiem. Całość wymieszać i nałożyć na twarz, zmywając po ok. 20-30 minutach. Sproszkowany pyłek można również po prostu zmieszać z niewielką ilością wody i także nałożyć na twarz w formie maseczki.  Jak go stosować? Żeby pyłek pszczeli został jak najlepiej przyswojony, przed połknięciem trzeba go dokładnie przerzuć. W chorobach i na wzmocnienie pyłek powinno się przyjmować trzy razy dziennie, na ok. pół godziny przed posiłkiem. Dawka profilaktyczna to czubata łyżeczka raz na dzień. Pyłek możemy dodać do herbaty, soku albo wody. Jeśli chcemy, pyłek możemy zmielić (np. w młynku do kawy) i dodać do jogurtu, twarożku albo koktajlu. Dobroczynne działanie pyłku pszczelego wzmocni stosowanie go razem z miodem. Pyłek kwiatowy można podawać dzieciom (mniej więcej od trzeciego roku życia) w ilości 2 łyżeczki od herbaty dziennie. Dzieciom w wieku szkolnym można podawać o jedną łyżeczkę więcej.  Sięgnij też po pierzgę Na uwagę zasługuje zakonserwowany pyłek kwiatowy znany pod nazwą pierzga, która powstaje w wyniku dość skomplikowanego procesu fermentacji mlekowej obnóża (obnóże to grudki pyłku kwiatowego zlepionego miodem i odrobiną nektaru). Pierzga to więc naturalnie przetworzony przez pszczoły pyłek kwiatowy, który został wzbogacony ich wydzielinami. Ona również odznacza się bogactwem składników mineralnych, a obecne w niej związki są łatwo przyswajalne przez nasz organizm. Zaleca się stosowanie 2-3 łyżeczek pierzgi dziennie. Możemy ją jeść bezpośrednio, po dokładnym przeżuciu, albo rozpuścić np. w ciepłym mleku (w proporcjach: łyżeczka pierzgi na pół szklanki). Pierzgę warto też łączyć z miodem. Pyłek kwiatowy i pierzgę najlepiej kupować u sprawdzonego pszczelarza. Uważajmy na produkty z supermarketu, bo mogą być niskiej jakości. Jeśli będziemy stosować pyłek po raz pierwszy, powinno się zacząć od mniejszych dawek i zwiększać je stopniowo. Pyłek kwiatowy najlepiej przechowywać w lodówce albo w suchym, ciemnym, chłodnym miejscu. Koniecznie w szczelnym pojemniku. Ani pyłku kwiatowego, ani pierzgi nie można stosować w przypadku alergii na produkty pszczele. Przeciwwskazaniem do stosowania pyłku pszczelego są też poważne uszkodzenia nerek. Jeżeli masz tendencję do nawracających zaburzeń żołądkowo-jelitowych, przed zastosowaniem pyłku skonsultuj się z lekarzem. EPN/(gabi)/WP Kobieta POLECAMY:   Miód urody i zdrowia doda    Zobacz, który miód cię uleczy    Jedz miód i chudnij"
http://kobieta.wp.pl/sztuczki-makijazu-korekcyjnego-5982705409762433a,"Sztuczki makijażu korekcyjnego Gładka i świeżo wyglądająca cera to podstawa każdego makijażu. Niestety niewiele kobiet może poszczycić się idealną skórą twarzy, która nie wymagałaby choćby delikatnych poprawek. Masz blizny po trądziku, pękające naczynka, cienie pod oczami, zmarszczki? Radzimy, jak za pomocą prostych trików makijażu korekcyjnego ukryć wszelkie niedoskonałości. Gładka i świeżo wyglądająca cera to podstawa każdego makijażu. Niestety niewiele kobiet może poszczycić się idealną skórą twarzy, która nie wymagałaby choćby delikatnych poprawek. Masz blizny po trądziku, pękające naczynka, cienie pod oczami, zmarszczki? Radzimy, jak za pomocą prostych trików makijażu korekcyjnego ukryć wszelkie niedoskonałości. O tym, że kolor podkładu musi być idealnie dobrany do cery nie trzeba chyba nikomu powtarzać. Już dawno obalono mit testowania odcienia na nadgarstku. Każdy podkład w kontakcie ze skórą utlenia się lekko ciemniejąc. Dlatego też chcąc dobrać właściwy ton najlepiej nałożyć odrobinę na czoło oraz brodę i sprawdzić jak będzie wyglądał na twarzy po upływie kilku minut. Bywa jednak, że mamy wątpliwości jaki kosmetyk wybrać ze względu na posiadany typ skóry. A przecież jest to niezwykle ważny aspekt udanego makijażu. Źle dobrany fluid może powodować przesuszanie cery, zatykanie porów, a nawet doprowadzić do powstawania wyprysków. Konsystencja ma znaczenie Dla cery tłustej warto wybierać podkłady o konsystencji musu lub matującego fluidu. Dzięki wysokiej zawartości mikrocząsteczek pudru podkłady tego typu wchłaniają nadmiar produkowanego sebum i sprawiają, że skóra jest przez wiele godzin gładka i matowa. Zazwyczaj nie zawierają też zbyt wiele tłuszczów, a zatem są lekkie i nie zatykają porów. Osoby z tendencją do wyprysków powinny sięgać po podkłady kompaktowe lub w sztyfcie. Są to produkty mocno kryjące, dzięki czemu doskonale maskują wszelkie niedoskonałości. Chcąc wspomóc proces leczenia stanów zapalnych warto zwrócić uwagę na podkłady mineralne, zawierające składniki takie jak np. tlenek cynku, krzemionka, mika, czy kaolin. Cera sucha i wrażliwa najlepiej czuje się pokryta podkładem w kremie. Bogactwo tłuszczów, substancji nawilżających i składników odżywczych jest doskonałą radą na zaczerwienienia i plamy, które są zmorą posiadaczek takiej karnacji. Kremowe podkłady są również odpowiedzią na potrzeby dojrzałej cery, ponieważ ich formuła i konsystencja zapobiegają osadzaniu się nadmiaru kosmetyku w zmarszczkach. Mniej znaczy więcej Przed nałożeniem podkładu pamiętajmy o dokładnym oczyszczeniu skóry np. płynem micelarnym. Krem nawilżający zapewni skórze odpowiednie naprężenie, a zastosowanie bazy pozwoli wyrównać jej strukturę jeśli posiadamy drobne zmarszczki. Fluid najlepiej rozprowadzać przy świetle dziennym, co pozwoli na uzyskanie równomiernego efektu na całej twarzy. Jak radzi Agnieszka Sęczkowska, wizażystka Golden Rose, niezależnie od tego czy nakładamy podkład palcami, gąbką czy pędzlem pamiętajmy o żelaznej zasadzie – mniej znaczy więcej. Nigdy nie przesadzajmy z ilością tego kosmetyku, w przeciwnym razie twarz zamieni się w karykaturalną maskę. Optymalne krycie można uzyskać nakładając podkład lekko zwilżoną gąbką, która nie nasiąka zbytnio kosmetykiem tworząc na skórze subtelny film. A niedoskonałości? – te przecież ukryjemy korektorem. Korektor w natarciu Wypryski, krosty, blizny, przebarwienia i inne niespodzianki, które pojawiają się na twarzy niczym nieproszeni goście, niespodziewanie i zawsze w nieodpowiednim momencie, maskujemy korektorem w sztyfcie. Dzięki doskonałym właściwościom kryjącym, bogatej konsystencji i mocnym pigmentom ten niepozorny kosmetyk świetnie radzi sobie z punktową korekcją drobnych skaz i defektów. Uniwersalny beż korektora pozwoli zapomnieć również o podkrążonych oczach. Jednak cienka skóra wokół oczu wymaga delikatnego traktowania, dlatego do maskowania podkówek najlepiej użyć płynnego korektora z pędzelkiem. Wybierając kolor do korekty partii wokół oczu decydujmy się na odcień jaśniejszy o ton lub dwa od podkładu. Skutecznie ukryjemy zasinienie skóry oraz optycznie wyrównamy drobne zmarszczki. Pamiętajmy, by dokładnie rozetrzeć opuszkami palców granicę pomiędzy korektorem i podkładem. Matujemy i utrwalamy Niezależnie od tego czy użyty wcześniej podkład ma matującą formułę, czy też nie, warto utrwalić makijaż cienką warstwą sypkiego lub prasowanego pudru. Lekki i transparentny puder w neutralnym kolorze doskonale zwiąże się z podkładem, zabezpieczając go, przedłużając żywotność makijażu i matując cerę. Doskonałym sposobem aplikacji pudru jest nakładanie go metodą stemplowania za pomocą pędzla kabuki. Uzyskujemy dzięki temu równomierne rozprowadzenie kosmetyku. Tak przygotowany makijaż pozwoli nam pożegnać wszystkie kompleksy związane z niedoskonałościami cery i cieszyć się naturalnym wyglądem przez cały dzień. Na podstawie informacji prasowej Golden Rose/(gabi), kobieta.wp.pl"
http://kobieta.wp.pl/jak-uzywac-samoopalacza-5982399062635137a,"Jak używać samoopalacza? Gdy letnie słońce grzeje coraz słabiej, szanse na ładną opaleniznę maleją. Aby utrzymać opalony wygląd skóry, warto sięgnąć więc po kosmetyki brązujące. Samoopalacz to bezpieczny sposób na atrakcyjną opaleniznę. Gdy letnie słońce grzeje coraz słabiej, szanse na ładną opaleniznę maleją. Aby utrzymać opalony wygląd skóry, warto sięgnąć więc po kosmetyki brązujące. Samoopalacz to bezpieczny sposób na atrakcyjną opaleniznę. Jak korzystać z tego kosmetyku, żeby efekty były jak najbardziej zadowalające? Samoopalacz to bardzo wygodny i bezpieczny sposób na słoneczną opaleniznę. Pozwala nam cieszyć się ładnym kolorytem skóry bez narażania jej na negatywne działanie promieniowania UV. Odpowiednio zaaplikowany gwarantuje naturalną opaleniznę, jednak rozprowadzony niewłaściwie pozostawi smugi lub plamy. Z tego właśnie powodu podchodzimy do niego z rezerwą. Wystarczy jednak stosować go umiejętnie i satysfakcja gwarantowana. Oto kilka cennych wskazówek. Przed użyciem samoopalacza zawsze powinnaś złuszczyć martwy naskórek. Peeling wykonaj na całej powierzchni skóry, którą planujesz „opalać” kosmetykiem. Potem dobrze nawilż skórę balsamem. Samoopalacz rozprowadzi się wtedy równomiernie. Rozprowadzaj samoopalacz kolistymi ruchami, dbając o to, żeby nie ominąć żadnego miejsca. Doskonałym pomysłem są samoopalacze z delikatnym kolorem albo połyskiem. Nakładając taki kosmetyk dokładnie widzisz, gdzie został już zaaplikowany i dzięki temu nie przegapisz żadnego miejsca. Jeśli używasz samoopalacza w sprayu, rozpylaj go w odległości około 30 cm od ciała, a następnie wetrzyj. Nie daj się zwieść opisom użycia, aplikacja rozpylaczem nie zastąpi odpowiedniego rozprowadzenia kosmetyku dłonią. Warto jest poświęcić chwilę na dokładne rozprowadzenie preparatu, gdyż efekt końcowy zależny jest głównie od tego jak rozetrzesz go na skórze. Aplikacja samoopalacza na twarzy wymaga wprawy. Należy pamiętać o kilku ważnych zasadach. Warto wiedzieć, że aplikację najlepiej rozpocząć od środka twarzy i kierować się ku skroniom, na czoło i brodę. Szczególnie ostrożnie nakładać powinnyśmy kosmetyk przy nasadzie włosów i brwi. Aby opalenizna wyglądała naturalnie, rozprowadź samoopalacz z kości żuchwy także na szyję. Najlepiej kosmetyki samoopalające nakładać wieczorem, będą miały najwięcej czasu na wchłonięcie. Nie ubieraj się, aż do momentu kiedy kosmetyk całkowicie się wchłonie, unikniesz w ten sposób poplamienia ubrań. Poza tym przez noc powinien ulotnić się specyficzny, dość intensywny zapach samoopalacza i kiedy wstaniesz woń skóry nie będzie już tak drażniąca. POLECAMY:   Wybierz urodzinowe logo WP!"
http://kobieta.wp.pl/rozstepy-przyczyny-powstawania-profilaktyka-sposoby-na-rozstepy-6114401971160705a,"Rozstępy – przyczyny powstawania, profilaktyka, sposoby na rozstępy Rozstępy to charakterystyczne różowo-czerwone paski otoczone zdrową skórą. Pojawiają się na brzuchu, udach i kolanach zwłaszcza po szybkim przybraniu na wadze, najczęściej u mam po ciąży. Nasza skóra jest w stanie wiele znieść: urazy, otarcia, zmianę wagi, słońce, mróz. Jednak jej autoregeneracja ma ograniczone możliwości, wytrzymuje do czasu, kiedy musi wytrzymać za dużo, np. 20 kilogramowy nagły wzrost wagi. Wtedy właśnie pojawiają się rozstępy zwane też tygrysimi paskami. Rozstępy to pęknięcia na zdrowej skórze. Rozstępy powstają na skórze bezpośrednio pod jej wierzchnią warstwą, a ich powstawanie rozstępów wynika z tzw. upośledzenia fibroblastów. Fibroblasty to komórki odpowiedzialne za produkcję włókien kolagenu i elastyny, czyli włóknistych białek tworzących uporządkowaną sieć. To jak elastyczna, mocna i gęsta siatka, która trzyma skórę jako całość. Jeśli jej nitki nie wytrzymują przyrostu tkanki tłuszczowej lub mięśniowej, powstają rozstępy.  Równocześnie wierzchnia warstwa naszej skóry staje się cieńsza – w ten sposób rozstępy są jeszcze bardziej widoczne.  Przyczyny powstawania rozstępów bywają różne. Rozstępy to nie tylko pozostałość po ciąży – osoby intensywnie trenujące na siłowni, przebywające na dietach niskokalorycznych czy cierpiące na niedobory mikro- i makroelementów również mogą się spodziewać pojawienia rozstępów. Zapobieganie rozstępom jest łatwiejsze od ich usuwania. Rozstępom zdecydowanie najlepiej przeciwdziałać zanim się pojawią bądź działać kiedy są jeszcze świeże, nie ukrywajmy – rozstępy nie doczekały się stuprocentowo skutecznej i równocześnie niedrogiej metody usuwania. Najczęściej rozstępy pojawiają się na skutek ciąży, ale mamy do dyspozycji szereg artykułów do pielęgnacji skóry dla mam i warto o nich pamiętać. Profilaktyka rozstępów to głównie kontrola wagi ciała, ćwiczenia poprawiające ukrwienie skóry i jej elastyczność, dbałość o dietę bogatą w zdrowe tłuszcze i mikroelementy, a także o zawartość witamin A, C, E, B5 i PP, czyli witaminy i minerały ważne dla diety każdej kobiety. Rozstępy należy zwalczać kiedy tylko pojawiają się pierwsze symptomy rozstępów, czyli czerwonych, tygrysich pasków. Jest kilka etapów powstawania rozstępów, im dłużej, tym trudniej je usunąć.  Na początku rozstępy maja czerwonawy kolor, później próbujące zregenerować się włókna kolagenu stają się jaśniejsze – wtedy usunięcie rozstępów może nie być proste. W początkowej fazie stosujemy kremy na rozstępy z zawartością mocznika i heparyny znajdującej się w ziołach, albo kremy usuwające blizny. Wiele z nich kupisz w aptece, a jeśli potrzebujesz na rozstępy czegoś mocniejszego – przepisze ci to dermatolog. Można też zastosować zabiegi na rozstępy. Jeśli jednak rozstępy są z nami dłużej, kremy albo nam nie pomogą albo zadziałają za słabo. Wtedy pomogą droższe, ale skuteczniejsze sesje zabiegów kosmetycznych na rozstępy. Mezoterapia, laser usuwający blizny, rollery, terapia światłem, głębokie peelingi czy mikrodermabrazja to skuteczne metody na rozstępy i blizny po nich, pamiętaj jednak, że nie wystarczy jeden zabieg – starsze rozstępy są trudniejsze do usunięcia i głębsze. Musi je wykonać wykwalifikowany kosmetolog. Istnieją też  domowe sposoby na rozstępy. Jeśli jesteś zwolenniczką naturalnych metod pielęgnacji zastosuj kąpiele, peelingi i maści na rozstępy, czyli domowe sposoby na pozbycie się rozstępów. Domowe zabiegi na rozstępy i blizny, to na przykład peelingi złuszczające z kawy lub cukru i soli, naturalne wybielanie skóry przy pomocy olejku cytrynowego, a nawet stymulujące krążenie naprzemienne polewanie ich ciepłą i zimną wodą. Możesz także użyć modnych  olejków naturalnych lub preparatów z pyłkiem pszczelim na rozstępy, które kupisz w aptece lub drogerii. Przy zastosowaniu powyższych informacji będziesz wiedzieć jak uniknąć rozstępów lub zniwelować je w początkowej fazie. Pamiętaj, że istnieją również bardziej doraźne sposoby na rozstępy: możesz zastosować sztuczki makijażu korekcyjnego lub dowiedzieć się, jak używać samoopalacza."
http://kobieta.wp.pl/kochasz-gorace-prysznice-mamy-dla-ciebie-zla-wiadomosc-6115560471046273a,"Kochasz gorące prysznice? Mamy dla ciebie złą wiadomość!  Czyżby nasze ukochane gorące kąpiele i prysznice były dla nas naprawdę szkodliwe? Wskazują na to badania wykonane w Centrum Badań firmy Olay. Zdaniem badaczy im niższa temperatura wody pod prysznicem, tym lepiej dla skóry!  Dobrze wiemy, że nie ma nic lepszego niż relaksujący prysznic po ciężkim dniu. Jedne z nas wolą odprężyć się pod strumieniem ciepłej, niemal gorącej wody, inne zaś cenią sobie odświeżenie i pobudzenie jakie daje im zimny prysznic. Czy temperatura wody ma znacznie, a jeśli tak, to jaka jest idealna? Odpowiedź na to pytanie znają naukowcy z firmy Olay. Niestety mamy złą wiadomość dla wielbicielek gorących pryszniców. Dr Frauke Neuser z Centrum Badań firmy Olay dowodzi, że najlepszą temperaturą, w której powinnyśmy się myć, jest od 40 do 43 stopni Celsjusza. Te liczby wydają się być wysokie? To tylko pozory. Średnią temperaturą wody, jaką preferujemy, jest nawet 70 stopni.  Dlaczego korzystniej zadziała na nas zimna woda? Badacze z grupy dr Nausera przekonują, że chłodny strumień poprawia krążenie, a tym samym ujędrnia i odmładza naszą skórę, dodając jej zdrowego blasku.  Zbyt gorąca woda może z kolei spowodować odwodnienie naskórka, które jest prostą drogą do szybszego starzenia i szarzenia cery. Wysoka temperatura otwiera bowiem pory, przez które woda wchłania się do głębokich warstw skóry. Im szerzej otwarte pory, tym więcej wody odparowuje. 
Jak poznać, kiedy woda jest zbyt gorąca? Dr Neuser wyjaśnia: -Kiedy twoja skóra pod strumieniem wody zaczyna być zaczerwieniona, wtedy wiesz, że temperatura jest zbyt duża.-  Warto również wspomnieć, że prysznice same w sobie są znacznie lepszym rozwiązaniem dla naszego wyglądu niż gorące kąpiele. Te nie tylko wysuszają skórę, ale też znacząco przyspieszają krążenie, co może być problemem dla osób z nadciśnieniem.  Dlatego zdecydowanie polecamy szybki i chłodny prysznic. Na pewno wyjdzie nam to na zdrowie!"
http://kobieta.wp.pl/dajcie-zyc-melanii-czyli-jak-amerykanie-pragna-rozwodu-panstwa-trump-6115831761406081a,"Dajcie żyć Melanii, czyli jak Amerykanie pragną rozwodu państwa Trump - Mam takie marzenie, że Michelle Obama przekona Melanię do odejścia od męża. Wtedy stanie się ikoną feministek. Wstanie któregoś dnia i powie przy wszystkich: On jest szalony. To szaleństwo. Nie mam pojęcia, co z nim robiłam! – to zwierzenie jednego z ""przyjaciół"" Trumpów cytują dziś amerykańskie brukowce. Coraz głośniej jest o tym, że w związku pierwszej pary Ameryki nie dzieje się dobrze, a wręcz tragicznie.  Każde wyjście Melanii Trump budzi wiele emocji. Pierwsza dama stoi za mężem? Skończmy z uciskiem kobiet! Pierwsza dama grymasi na zdjęciu? Pewnie jest przerażona zachowaniem męża. Pierwsza dama się nie uśmiecha? Kto wie, co działo się za zamkniętymi drzwiami ich apartamentu. Kto może szuka więc sensacji i powodu do rozwodu. Małżeńskie perypetie Trumpów stały się tematem rangi międzynarodowej.  I w tym duchu dziennikarze amerykańskiego ""Vanity Fair"" postanowili ostatnio prześwietlić związek Melanii i Donalda. – Po dwóch żonach, które ciężko było utrzymać, Donald Trump zdaje się wybrał teraz bardziej świadomie. Postawił na kobietę, która ma idealną figurę i jest zagadką. Jest fizycznym testamentem jego męskości i niesamowitości. Melania jest więc dekoracją, jest uprzejma, niewymagająca i nie denerwuje go – pisze Evgenia Pertez.  Eksperci zebrani przez dziennikarzy wskazują, że Melania jest nieszczęśliwa, że pomiędzy nią a prezydentem nie ma bliskiej więzi, czego dowodem jest m.in. to, że Melania trzyma się wciąż z dala od Białego Domu. Wskazują, że gdy ""słowiańska piękność"" poznała dzisiejszego prezydenta USA, nie miała wielkich wymagań. Szukała bogatego faceta, który zapewni jej luksusowy dach nad głową i miejsce, gdzie będzie mogła realizować swoje hobby – pilates i czytanie magazynów modowych (więcej zainteresowań zdaniem dziennikarzy Melania nie ma).  Przez sześć lat żyło im się dobrze. Potem, jak czytamy na łamach ""Vanity Fair"", zaczął się prawdziwy test dla pary. Gdy Melania była w ciąży, Donald miał być dla niej opryskliwy. Nie troszczył się o nią, bo przecież ""sama chciała dziecka"". Później w programie Howarda Sterna żartował, że jeśli Melania miałaby wypadek samochodowy, to dalej by ją kochał, byleby jej piersi były na miejscu.  Po inauguracji Trumpa na prezydenta plotki o kryzysie kumulują się każdego dnia. Wystarczy wspomnieć reakcję internautów na krótki klip wideo, który pokazywał zniesmaczoną minę Melanii po pocałunku męża. ""Melania nie ukrywa, jak bardzo jest nieszczęśliwa"" - czytamy w jednym brukowcu. I wcale nie chodzi o to, że tęskni za mężem. Wręcz przeciwnie. ""Nawet gdy spotykają się w weekendy, Melania zawsze śpi w oddzielnej sypialni"", twierdzi anonimowy ""przyjaciel rodziny"". Inny przekonuje, że owszem, spędzają noc w jednym pokoju, ale w osobnych łóżkach - niemal jak przedstawiciele królewskich rodów (albo małżeństwa z lat sześćdziesiątych). Stephanie Grisham, rzeczniczka Melanii, postanowiła uciąć spekulacje o kryzysie w rodzinie Trumpów. Jak twierdzi, większość dotychczas opublikowanych informacji o małżeństwie pierwszej pary jest wyssana z palca. Twierdzi, że Donald był ""bardzo ciepły i był wielkim wsparciem dla ciężarnej"". Melania nie chciała, by mąż był prezydentem? Bzdura, ""Pani Trump zawsze wspierała wszystkie jego starania"".  I kiedy jedni czekają na rozwód, inni pukają się w czoło. Dajcie żyć Melanii. Czasem pierwsze damy aktywnie działają przy mężu, czasem przyjmują taktykę ""milczącej paprotki"", a czasem, jak Melania, chcą zostać w cieniu. Tylko czy to powód, by niszczyć jej małżeństwo?"
http://kobieta.wp.pl/powiekszanie-ust-jest-juz-passe-poznaj-najnowszy-trend-ktory-podbija-swiat-6115831862413441a,"Powiększanie ust jest już passé. Poznaj najnowszy trend, który podbija świat! Pełne usta uważane są za jeden z wyznaczników kobiecego piękna. Obok obfitego biustu i talii osy mają kluczowy wpływ na naszą atrakcyjność fizyczną. Właśnie dlatego tak wiele z nas decyduje się na poprawę urody. Już nie raz młode kobiety udowodniły, że aby uzyskać efekt Kim Kardashian, są w stanie zrobić dosłownie wszystko. Jednak być może niebawem będą żałować swoich decyzji. Zanim zgłosimy się na wizytę do chirurga, miejmy świadomość, że obecny kanon przejdzie w końcu do historii. Najlepiej świadczy o tym fakt, że coraz już teraz większym zainteresowaniem cieszy się zabieg redukcji warg. Czyżby pełne usta były już passé? Kwas hialuronowy jest w Polsce jednym z najczęściej używanych kosmetyków w salonach medycyny estetycznej. Blogerki, gwiazdy i królowe Instagrama nadal chwalą się swoimi poprawionymi wargami, zamieszczając dziesiątki selfie. Właścicielka bloga Rebel Look, Magda Samborska, kilka miesięcy temu przyznała, że od kiedy powiększyła usta, liczba jej followersów w mediach społecznościowych gwałtownie wzrosła. Przypomnijmy, że napisała również osobny post, w którym podzieliła się informacjami i fotografiami ""przed i po"" metamorfozie.  Dodajmy, że inne blogerki modowe, takie jak Pani Ekscelencja czy Maffashion, również poprawiły wygląd swoich warg i żadna z nich nie żałuje tego wyboru. W komentarzach pod ich zdjęciami znajdziemy mnóstwo pytań na ten temat. Ten przykład doskonale obrazuje nam, jaki wpływ na społeczeństwo mają influencerki. Nawet specjaliści są zaskoczeni, że tak wiele młodych dziewcząt podejmuje decyzję o zabiegu. - Pracując jako lekarz medycyny estetycznej, zdziwiłam się, że tak dużo młodych dziewcząt przychodziło poprawić sobie usta - powiedziała doktor Sylwia Baczyńska. Jak widać, Polki wciąż chętnie decują się na wstrzykiwanie kwasu hialuronowego w usta. Ale jak to się ma do najnowszego trendu, jakim jest zmniejszanie ust? Jeżeli do tej pory o nim nie słyszałaś, najwyższy czas nadrobić zaległości. W zagranicznych mediach coraz częściej mówi się na ten temat, a Instagram przepełniony jest fotografiami dziewczyn zaraz po wykonaniu operacji redukcji warg. Wystarczy wpisać hasztag #lipreduction, aby przekonać się, że ta moda rozprzestrzenia się w błyskawicznym tempie. Warto dodać, że wiąże się to ze znacznie większą ingerencją i jest nieodwracalny w przeciwieństwie do zabiegu ich wypełnienia. Poza tym kosztuje kilka razy więcej. Jego cena może wynosić nawet 12 tysięcy złotych. Należy wspomniec też o skutkach ubocznych. Zanim zobaczymy efekty, trzeba uzbroić się w cierpliwość i poczekać aż usta się całkowicie zagoją. Poza tym przez pierwsze dni każdej pacjentce towarzyszy ból. Obecnie tę operację najczęściej wykonuje się w Azji, jednak już teraz taka możliwość pojawia się w polskich klinikach. Właściciel kliniki medycyny estetycznej Krzysztof Gojdź nie od dziś walczy z efektem tzw. ”pontonów”. Niedawno w swoim programie emitowanym w TVN Style powiedział: ”Nigdy w życiu nie przerabiamy rysów twarzy. Nie przerabiamy kobiet. Nie robimy takich pontonów z ust"". Jeszcze przed świętami na swoim Facebooku opublikował wpis, w którym wyśmiał fanki nadmiernego wypełniania twarzy: - Zastanawiałem się, dlaczego niektóre kobiety i celebrytki upodabniają się do wielkanocnych zwierzątek i pompują w twarz tyle botoksu i kwasu hialuronowego. Już teraz wiem skąd biorą inspiracje jak wyglądać - przy okazji przedświątecznych zakupów zapatrzą się w wystawy sklepowe i tłumnie ruszają do gabinetów przerabiać policzki a''la króliczki i dziubki na kaczuszki. Jeszcze bazie w rękę i mamy gotowe, żywe uliczne dekoracje świąteczne... - napisał. Krzysztof Gojdź jest jednym z najlepszych lekarzy zajmujących się medycyną estetyczną, dlatego kobiety liczą się z jego zdaniem. Być może dzięki tego typu komentarzom moda na powiększanie warg pójdzie w zapomnienie. A jak wy oceniacie ówczesny kanon piękna? Polecamy także: Kolejna gwiazda zdecydowała się na powiększenie ust. To była dobra decyzja?"
http://kobieta.wp.pl/maja-do-siebie-ogromny-dystans-siostry-publikuja-zabawne-wideo-a-na-reakcje-nie-trzeba-dlugo-czekac-6115853886756993a,"Mają do siebie ogromny dystans! Siostry publikują zabawne wideo, a na reakcje nie trzeba długo czekać Zakonnica – według Nonsensopedii – to istota niebiańska, zafascynowana, wedle przekonań 90 proc. społeczeństwa, świeczkami. Występuje masowo w klasztorach, kościołach i na lekcjach religii. Podobna do pingwina. Gorszy się na widok satanistów, gotów, punków i całujących się par. O żartowaniu z zakonnic powiedzą wam też coś one same. Oto przykład. - Dla takich momentów człowiek żyje – pisze jedna z internautek pod krótkim wideo wrzuconym dziś do sieci przez siostrę Elizę Małgorzatę Myk. Siostry z okazji Dnia Pingwina podzieliły się zabawnym materiałem, w którym tuptają niczym biało-czerwone zwierzątka z Antarktydy.  Trzeba przyznać, dystansu nie można ich odmówić.  - Nie każdy superbohater nosi pelerynę. Niektórzy noszą habity – czytamy w komentarzach.  Siostry z filmiku to benedyktynki z niewielkich Broniszewic – wsi położonej w województwie wielkopolskim. Prowadzą tam od kilkunastu lat Dom Pomocy Społecznej dla dzieci i młodzieży niepełnosprawnej intelektualnie. Większość wychowanków będzie tu mieszkać do swojej śmierci.  Jak przyznają siostry, dzieci przebywają tu od najmłodszych lat – zmiana zamieszkania źle wpłynęłaby na ich psychikę i trudno byłoby się im zaaklimatyzować w innym miejscu. - Każdy z naszych niepełnosprawnych chłopców jest absolutnie niezwykły. Łączy ich to, że już raz z różnych powodów stracili dom i rodziny, w których żyli. Nie chcemy, by teraz spotkało ich to samo – czytamy na stronie benedyktynek.
Dzięki siostrom chłopcy mogą prowadzić zwyczajne życie. Uczą się, porządkują ogród, wykonują proste zadania, spędzają razem czas, uczestniczą w zajęciach, które pomagają im radzić sobie lepiej w życiu. Łatwo nie jest, więc siostry czasem muszą odreagować. Stąd też filmik, który krąży na Facebooku. Siostra Eliza pracuje w DPS-ie jako księgowa. W rozmowie z TVN24 przyznaje: miałyśmy głupawkę dzisiaj rano, a ponieważ śledzimy te nieoficjalne ""dni"", to wiedziałyśmy, że dzisiaj Dzień Pingwina i zastanawiałyśmy się, co zrobić z tej okazji. Jesteśmy przemęczone pracą, budową domu dla naszych chłopców to są efekty, nie mamy żadnych granic. Siostry od kilku miesięcy zbierają na nowy dom dla podopiecznych. Dziś mieszkają w starym, XIX-wiecznym pałacyku, który nie spełnia już przepisów przeciwpożarowych. Konserwator zabytków nie zgadza się na przebudowę. Jeszcze do niedawna miały tylko jedno wyjście – zamknąć dom, a chłopców rozesłać do innych miejsc rozrzuconych po całej Polsce. Na to nie mogły pozwolić. Z pomocą darczyńców zbierają na budowę nowej placówki. Koszt? 5 milionów. Udało się zebrać już połowę tej sumy. Pomóc może każdy. Więcej o tym na stronie domchlopakow.pl ."
http://kobieta.wp.pl/to-zdjecie-wzruszylo-internautow-ona-w-izolatce-maz-dotrzymuje-jej-towarzystwa-6115884629768321a,"To zdjęcie wzruszyło internautów. Ona w izolatce, mąż dotrzymuje jej towarzystwa - Przypominają, o co tak naprawdę chodzi w małżeństwie – to tylko jeden z wielu komentarzy internautów do tego zdjęcia. 17-letnia Amerykanka wrzuciła fotografię, na której widać jak jej tata czuwa na korytarzu. Niby nic, ale ta historia poruszyła internautów.  Mackenna Newman, mieszkanka Kalifornii, podzieliła się tym zdjęciem na początku tygodnia. Twitter niemal od razu zalała fala komentarzy, a fotografią zainteresowali się dziennikarze. Ot, siedzi facet przed drzwiami i czegoś pilnuje. Nie do końca.  Na zdjęciu zrobionym przez 17-latkę widać jej tatę, Jona, który czuwa przed pokojem swojej chorej żony. Marci jest w trakcie intensywnego leczenia, musi przebywać w izolacji od rodziny. Pod koniec tamtego roku zdiagnozowano u niej raka tarczycy.  - Mama musi siedzieć w pokoju, jak w izolatce, bo przechodzi naświetlania. Tata rozstawił więc sobie przed jej drzwiami stoliczek, by dotrzymać jej jakoś towarzystwa – pisze nastolatka na Twitterze. Na reakcje internautów nie trzeba było długo czekać. – To prosty, ale piękny dowód miłości – czytamy w komentarzach.  Są i takie, w których użytkownicy dzielą się swoimi historiami: - Też przez to przechodziłam. Mama musiała kłaść mi jedzenie przy drzwiach i zaraz szybko odchodzić. Nie mogła zostać ze mną, porozmawiać. Było naprawdę ciężko. Słyszysz rozmowy dochodzące z całego domu, słyszysz rozmowy, rodziców oglądających telewizję, robiących śniadanie, ale nie możesz nic zrobić. Swoje dokładają leki. Wymiotujesz, jest ci słabo, a nikt nie może przyjść i ci pomóc, posiedzieć przy tobie. To najbardziej samotne doświadczenie, z jakim się zetknęłam – pisze Katie.  - U mnie raka zdiagnozowano w 2014 roku. W izolatce spędziłam tydzień. To było wyzwanie! Najważniejsze jest jednak to, by mieć wsparcie w rodzinie – pisze inna użytkowniczka.  - Chorowałem na to jako 18-latek, a dni w izolatce wspominam jako traumę. Żałuję, że nie miałem wtedy kogoś, z kim mogłem porozmawiać. Strach, że skrzywdzi się bliskich, jest paraliżujący. Ja w izolatce spędziłem prawie dwa tygodnie. Teraz przechodzę przez to samo dwa dni w roku – opowiada Taylor.  Wszyscy zgodnie przyznają, że takie proste gesty mają ogromne znaczenie dla chorującego. Nie trzeba robić wiele, by pomóc przejść ten trudny czas. Marci przyznaje, że jej mąż stara się być zawsze przy niej. – Jon chodzi razem ze mną na wizyty u lekarza, na pobieranie krwi, na operacje, na podawanie chemii. Jak widzicie, nigdy nie odpuszcza, nawet kiedy jestem w izolatce – mówi w jednym z wywiadów.  - Kiedy w rodzinie pojawia się choroba nowotworowa, nigdy nie jest tak, że dotyczy ona wyłącznie osoby chorej. Silne emocje, zmartwienia, obawy i zaangażowanie w leczenie udzielają się zwykle osobom z najbliższego otoczenia. W języku psychologii członkowie rodziny stają się tak zwanymi “pacjentami drugiego rzutu"" – zaznacza Katarzyna Borowicz, psycholog specjalizujący się w pracy z osobami chorującymi nowotworowo i ich rodzinami i działaczka Fundacji Rak''n''Roll."
http://kobieta.wp.pl/patricia-hearst-terrorystka-czy-ofiara-syndromu-sztokholmskiego-5982324355433089a,"Patricia Hearst - terrorystka czy ofiara syndromu sztokholmskiego? Jej przypadek to jedno z najsłynniejszych porwań w historii Stanów Zjednoczonych. „Nie spędzę reszty życia otoczona przez świnie takie jak członkowie rodziny Hearst” - napisała o swoich krewnych Patricia Hearst w komunikacie przesłanym do mediów, w którym poinformowała, że przystąpiła do dokonującego aktów terrorystycznych ugrupowania Symbionese Liberation Army. Jej przypadek to jedno z najsłynniejszych porwań w historii Stanów Zjednoczonych. Był 4 lutego 1974 roku, godzina dziewiąta wieczorem, kiedy do domu pod numerem czwartym przy 2603 Benvenue Street w Berkeley (Kalifornia) wpadło dwóch uzbrojonych mężczyzn i kobieta. Intruzi pobili i porwali 19-letnią Patricię Hearst, studentkę historii sztuki na Uniwersytecie Kalifornijskim. Zasłonili jej oczy i ubraną tylko w szlafrok umieścili w bagażniku swojego samochodu, po czym odjechali. Skatowali również jej narzeczonego, z którym mieszkała. Tak rozpoczyna się jedna z najdziwniejszych i jednocześnie najgłośniejszych spraw, jakimi kiedykolwiek zajmowało się FBI. Grupa feldmarszałka Cinque W porwaniu Patty Hearst nie mogło być przypadku - uprowadzona to dziedziczka fortuny i wnuczka amerykańskiego magnata prasowego Williama Randolpha Hearsta (1863-1951). W 1887 roku 24-letni mężczyzna otrzymał od swojego ojca George’a Hearsta, biznesmena i senatora, dziennik „San Francisco Examiner”. Gazeta w ciągu kilku lat stała się najlepiej sprzedającym się dziennikiem w San Francisco. W szczytowym momencie medialnej potęgi William Randolph był właścicielem 20 dzienników, kilkunastu magazynów (należały do niego m.in. „Cosmopolitan” i „Harper’s Bazaar”), posiadał rozgłośnie radiowe i wytwórnie filmowe. Dysponował licznymi posiadłościami na całym świecie, a zwłaszcza imponującym zamkiem znanym jako La Cuesta Encantada w San Simeon u wybrzeży Kalifornii. Sprawa porwania Patty Hearst dla agentów FBI stała się priorytetem. Uprowadzenia dokonała ultralewicowa grupa rewolucyjna Symbionese Liberation Army (Symbioniczna Armia Wyzwolenia), dokonująca w latach 70. aktów terrorystycznych na terenie Stanów Zjednoczonych. Członkowie grupy, której symbolem była siedmiogłowa kobra, przede wszystkim napadali na banki i dokonywali zabójstw. W 1973 roku zamordowali Marcusa Fostera, który był pierwszym czarnoskórym kuratorem oświaty w Oakland. Liderem SLA był niezrównoważony przestępca Donald DeFreeze, który nazywał siebie feldmarszałkiem Cinque. Grupa opowiadała się przeciwko amerykańskiemu rządowi, twierdząc, że „gnębi lud”. Była także przeciwko kapitalizmowi, faszyzmowi i prawu własności. Dla FBI wydawało się oczywiste, że motywem porwania Patty Hearst były pieniądze. A jednak członkowie SLA nie zażądali okupu za młodą dziewczynę. Kazali kupić żywność za 400 milionów dolarów (!) i przekazać ją potrzebującym. Ostatecznie ojciec Patty wydał na ten cel 2 miliony. Wkrótce okazało się jednak, że porywając Patricię Hearst, członkowie SLA chcieli przede wszystkim zwrócić na siebie uwagę, a zwłaszcza doprowadzić do uwolnienia dwóch członków ugrupowania. Ze studentki terrorystka Temat uprowadzenia wnuczki Williama Randolpha Hearsta nie schodził z czołówek gazet. Choć spełniono żądania porywaczy, Patty nie została uwolniona. Nastąpił za to niespodziewany zwrot w sprawie.
Dwa miesiące po porwaniu, 3 kwietnia 1974 roku, do mediów trafiła kaseta magnetofonowa. Na taśmie znajdowało się oświadczenie uprowadzonej. Patricia poinformowała opinię publiczną, że dobrowolnie przystąpiła do SLA, bo w pełni popiera jej idee. Zaznaczyła przy tym, że jest świadoma swojej decyzji, nie nagrała oświadczenia pod wpływem upojenia narkotykowego. Twierdziła także, że nie doświadczyła prania mózgu. Jako członkini SLA Patty przybrała nowe imię - Tania, po argentyńskiej komunistce i bliskiej współpracowniczce Che Guevary znanej jako Tania the Guerrilla. 15 kwietnia 1974 roku Patty pierwszy raz wzięła udział w napadzie na bank w San Francisco. Była uzbrojona w karabin maszynowy, wykrzykiwała rozkazy do pracowników placówki i osłaniała pozostałych członków grupy. Wizerunek kobiety zarejestrowały bankowe kamery. Patricia Hearst brała również udział w innych nielegalnych akcjach SLA. FBI za punkt honoru postawiło sobie odnalezienie kobiety i zatrzymanie dokonującej aktów terrorystycznych grupy. Przełom nastąpił, gdy dwóch członków SLA próbowało skraść amunicję z jednego z lokalnych sklepów. Ten trop doprowadził agentów FBI do siedziby grupy. Przeprowadzono zorganizowaną akcję, w której zginęło sześciu członków SLA, w tym ich lider Donald DeFreeze. Patricia Hearst, wraz z kilkoma innymi członkami ugrupowania, zdołała uciec. Przez kilka następnych miesięcy tułali się po Stanach Zjednoczonych, próbując uniknąć zatrzymania. Do aresztowania kobiety doszło ostatecznie 18 września 1975 roku. Zapytana o rolę w szeregach ugrupowania, Patricia odparła, że jest „miejską partyzantką”.  Ofiara syndromu sztokholmskiego? Patty Hearst szybko trafiła przed oblicze sądu. Oskarżono ją o dokonywanie napadów na banki i inne przestępstwa. Zarówno Patricia, jak i jej obrońcy podczas procesu utrzymywali, że kobieta - wbrew temu, co mówiła na nagraniach - stała się ofiarą prania mózgu, a do przystąpienia do SLA została zmuszona. Pojawiła się również teoria, że Hearst mogła doświadczyć tzw. syndromu sztokholmskiego, który ujawnia się u ofiar porwań. Ofiary zaczynają odczuwać sympatię do swoich prześladowców, solidaryzują się z nimi, a niekiedy wręcz pomagają im w osiągnięciu ich celów. Syndrom sztokholmski uważa się za reakcję psychiki na silny stres. Sąd nie dał wiary tym tłumaczeniom - przeprowadzone z udziałem Hearst badania psychiatryczne nie potwierdziły wersji obrony. Początkowo skazano ją na 35 lat więzienia, ostatecznie jednak wyrok wyniósł siedem lat pozbawienia wolności.
Za kratkami Patty spędziła niespełna dwa lata, ponieważ ówczesny prezydent Stanów Zjednoczonych Jimmy Carter zastosował wobec niej prawo łaski. Podczas pobytu w więzieniu psycholog zajmująca się Hearst rozpoznała u byłej członkini SLA spadek ilorazu inteligencji (ze 130 na 112). Do tego doszły luki w pamięci. Patty była uzależniona od papierosów, miała koszmary, ważyła niespełna 40 kg. Ostatecznej amnestii dokonał prezydent Bill Clinton. Zabrano mi wolność Patty Hearst na wolność wyszła w 1979 roku. Zaledwie dwa miesiące później poślubiła swojego dawnego ochroniarza Bernarda Shawa (pochowała go w 2013 roku). Ostatnich członków SLA aresztowano w 1999 i 2002 roku.
W 2002 roku znany amerykański dziennikarz Larry King przeprowadził z Patty wywiad. Kobieta utrzymywała, że po porwaniu przeszła indoktrynację i z całą pewnością padła ofiarą syndromu sztokholmskiego. - Robiłam dokładnie to, czego ode mnie żądano - stwierdziła. Podczas rozmowy wyznała, że przetrzymywano ją w ciasnym pomieszczeniu z zasłoniętymi oczami i związanymi rękami. Bito ją, gwałcono i straszono jej śmiercią. Podsuwano jej także polityczną literaturę. - Zabrano mi wolną wolę. Zabrano mi wolność – powiedziała. Obecnie Patty Hearst jest jedną z amerykańskich celebrytek. Została aktorką, ale nie odniosła sukcesu. Urodziła dwie córki. W 1982 roku wydała autobiografię. Sześć lat później Paul Schrader, scenarzysta „Ostatniego kuszenia Chrystusa” i „Wściekłego byka”, na podstawie książki nakręcił film. Główną rolę zagrała w nim Natasha Richardson.
Patricia Hearst stała się ważną postacią popkultury. Pojawia się w tekstach piosenek. Patti Smith śpiewała o niej: Patty, wiesz, co mówił twój tatuś. Mówił: sześćdziesiąt dni temu była takim cudownym dzieckiem. A teraz biega z karabinem w ręku. WP Kobieta   Od 25 lat szuka zaginionego syna. I wciąż wierzy    Diety 2016"
http://kobieta.wp.pl/doda-pokazuje-biust-na-instagramie-tak-swietuje-urlop-w-hiszpanii-6116120183768705a,"Doda pokazuje biust na Instagramie! Tak świętuje urlop w Hiszpanii Doda cieszy się urlopem w słonecznej Hiszpanii i z tej okazji postanowiła obdarować swoich obserwatorów na Instagramie odważnymi fotkami, na których pozuje w skąpym, czarnym bikini. Jej figura robi wrażenie, jednak czy jest czego zazdrościć?  Dorota Rabczewska znana szerszej publiczności jako Doda, to jedna z tych gwiazd, które uwielbiają dzielić się swoim życiem z obserwatorami na portalach społecznościowych. Dotyczy to również jej cielesnych wdzięków, którymi kusi na swoim Instastory.  Doda od kilku dni wypoczywa w Hiszpanii, skąd dodaje piękne zdjęcia w bajkowych stylizacjach i skąpym bikini. To drugie znacznie chętniej pokazuje w swojej relacji na Instastory, gdzie możemy podziwiać biust piosenkarki w czarnym kostiumie kąpielowym. Piosenkarka unika również rozmów o sprawach zawodowych i skupia się przede wszystkim na urlopie, z którego pozdrawia serdecznie swoich fanów.    Biust gwiazdy robi naprawdę ogromne wrażenie. Nic dziwnego, skoro zdobył pierwsze miejsce w rankingu kobiecych piersi, który dla programu ”Na językach” przygotował były mąż piosenkarki- Radosław Majdan. –Pierwsze miejsce zajmuje moja była żona Dorota Rabczewska. Wiem, jakie ma piersi i są ładne- tak piłkarz uzasadniał swój wybór. W jego rankingu znalazły się także Agnieszka Szulim, Joanna Krupa i Monika Pietrasińska, znana z serialu MTV ""Miłość na bogato"".    Nic dziwnego, że Doda jest nadzwyczaj dumna ze swoich kobiecych walorów i chętnie pokazuje je światu. Asekuracyjnie, by uniknąć komentarzy ze strony użytkowników, gwiazda nie opublikowała typowego posta ze zdjęciem na swoim profilu, a jedynie pokazała się na Instastory, które znika po 24 godzinach.   Patrząc na to zdjęcie nie możemy odmówić Dodzie tego, że jej figura i piękna opalenizna naprawdę robią wrażenie."
http://kobieta.wp.pl/zdjecia-dzieci-w-sieci-kiedy-rodzice-przekraczaja-swoje-prawa-i-co-im-grozi-6110830254557313a,"Zdjęcia dzieci w sieci. Kiedy rodzice przekraczają swoje prawa i co im grozi? Austriacki fotograf Tereza Mundilová powiedział: „Intymność króluje tam, gdzie przestaje istnieć świat cyfrowy”. Trudno nie zgodzić się z tymi słowami. Z powodu ekshibicjonistycznych zapędów bez zastanowienia dzielimy się w sieci bardzo osobistymi momentami z życia rodzinnego i nie zastanawiamy się nad konsekwencjami swoich czynów. A te mogą być poważne. Ostatnio w Polsce ogłoszono pierwszy w Polsce wyrok za tzw. parental trolling. Przypomnijmy, że ukarano ojca, który opublikował zdjęcie swojego syna na Facebooku. Na fotografii widać było rozebranego chłopca w jednej dłoni trzymającego swoje przyrodzenie, a w drugiej butelkę z piwem. Gdy matka dziecka to zobaczyła, natychmiast kazała usunąć kompromitujące zdjęcie. Kiedy ojciec odmówił, twierdząc, że nie robi nic złego, kobieta postanowiła zgłosić sprawę na policję i do prokuratury. Decyzją sądu mężczyzna został skazany na 3 miesiące pozbawienia wolności.  Co ciekawe, z prawnego punktu widzenia dzieci mogą pozwać w przyszłości swoich rodziców za publikowanie ich kompromitujących zdjęć.  - Dziecko może mieć roszczenia związane z naruszeniem jego dóbr osobistych spowodowane działaniami rodziców. W zależności od sytuacji roszczenia te mogą przysługiwać przeciwko rodzicom, jak również przeciwko temu, kto wizerunek dziecka rozpowszechnia - mówi adwokat Wiktor Rainka. Rodzic jest jedynie przedstawicielem ustawowym dziecka, a to oznacza, że powinien uwzględniać jego interesy, podejmując lub zgadzając się na czynności prawne, których dziecko nie może podjąć samodzielnie. Dlatego też rozsądny rodzic powinien w mojej ocenie uprzednio omawiać takie kwestie z dzieckiem - dodał. Kwestia zamieszczania fotografii swoich dzieci przez osoby publiczne również wzbudza coraz większe emocje. Ostatnio jedno ze zdjęć Anny Wendzikowskiej wywołało prawdziwą burzę w sieci. Dziennikarka na Instagramie zamieściła fotografię, na której widać ją spacerującą z kilkuletnią córką Kornelią. Jedna z obserwatorek zarzuciła jej, że nie powinna publikować rodzinnych zdjęć: - Myślę, że na takie zdjęcia jest po prostu miejsce w rodzinnym albumie, nie wszystko trzeba upubliczniać - skomentowała. Inna zaś dodała, że dzieci potrafią być złośliwe i w przyszłości mogą wykorzystać takie zdjęcia, aby jej córkę skompromitować. Na te słowa krytyki Anna odpowiedziała stanowczo: - Nie przypominam sobie, żebym wrzucała coś kompromitującego.  Czy dzieci osób publicznych mają prawa do wizerunku widocznego na zdjęciach, na których się znajdują? Okazuje się, że tak. - Tzw. prawo do wizerunku jest dobrem osobistym każdego człowieka - niezależnie od wieku. Nie ma przy tym różnicy, czy mówimy o dziecku osoby znanej np. znanego polityka, piosenkarza, czy też osoby całkowicie anonimowej. Prawo do wizerunku dzieci jest chronione tak samo, ponieważ wyjątek od obowiązku uzyskiwania zgody osób znanych dotyczy wyłącznie tych osób, a nie ich dzieci - tłumaczy adwokat Wiktor Rainka. Problem związany z publikowaniem fotografii dzieci w mediach społecznościowych nie jest nowym zjawiskiem i może dotyczyć kolejnego zagrożenia, jakim jest pornografia dziecięca. Już kilka lat temu fundacja Dzieci Niczyje zorganizowała akcję ”Pomyśl, zanim wrzucisz”, w ramach której za wycieraczki samochodów trafiły zdjęcia dzieci znalezione w internecie. - Skojarzenie z ulotkami agencji towarzyskich, dla których zazwyczaj jest zarezerwowane to miejsce, miało służyć do skłonienia rodziców do refleksji i zwrócenia ich uwagi, że zdjęcia pociech mogą znaleźć się rękach osób lub miejscach, w których nie powinny - czytamy na stronie fundacji. Pamiętajmy, że zdjęcie wrzucone do internetu zostaje w nim na zawsze. Zanim następnym razem zamieścisz fotografię swojej pociechy na Facebooku czy Instagramie, miej świadomość, że w przyszłości możesz zostać pociągnięty do odpowiedzialności."
http://kobieta.wp.pl/selfie-pauliny-sykut-jezyny-wywolalo-burze-w-sieci-wszystko-przez-drugi-plan-6116097427773569a,"Selfie Pauliny Sykut-Jeżyny wywołało burzę w sieci. Wszystko przez drugi plan!  Selfie Pauliny Sykut-Jeżyny, które opublikowała na swoim koncie na Instagramie w poniedziałkowy wieczór wywołało ogromny entuzjazm wśród internautów. Skomentowała je nawet Anna Lewandowska, która nie kryła swojego zachwytu. Wszystko za sprawą szczegółu, który widać na drugim planie. Paulina Sykut-Jeżyna, dziennikarka i prezenterka Polsatu, poniedziałkowy wieczór spędziła z mężem i córką, Różą w Hotelu Sixtysix. Idealny wieczór podsumowała selfie umieszczonym na jej profilu na Instagramie, które w mgnieniu oka obiegło internet. Szum medialny wywołał szczegół, który widać za plecami dziennikarki.    Choć Sykut-Jeżyna prezentuje się pięknie w sukience midi marki Zaquad, to oczy wszystkich przykuwa jej mąż, który na łóżku bawi się z małą Różą. Jeżyna tulący córeczkę skradł serca wszystkich internautów. Jego urokowi poddała się nawet Anna Lewandowska, która w uroczy sposób skomentowała zdjęcie, dodając zakochane emoji.  Wygląda na to, że tym razem to nie piękna mama gra pierwsze skrzypce na swoim selfie. Sieć obiegła fala pozytywnych wypowiedzi dotyczących wyżej wspomnianego zdjęcia. ”Ale fajowe zdjęcie! Przepraszam, ale mistrzowie drugiego planu rządzą! A na pierwszym planie Pani Wiosna!”, ”Przepiękne i ujmujące zdjęcie”, ” Jak patrzę na was, to widzę ideał rodziny... Bije od Was prawdziwe ciepło rodzinne...”- to tylko kilka z komentarzy, którymi użytkownicy Instagrama zasypali Sykut-Jeżyna.  Dziennikarka na swoim portalach w social mediach wielokrotnie już dawała znać, jak bardzo jest zakochana w macierzyństwie i swojej maleńkiej córeczce. Swoim uczuciom dawała upust poprzez dziesiątki zdjęć, na którym pozuje razem z Różą.    Kwestię publikacji zdjęć dziecii w sieci poruszałyśmy na naszym portalu całkiem niedawno. Rodzice nie są bowiem do końca przekonani, czy publikacja wizerunku małego dziecka jest faktycznie dobrym pomysłem, biorąc pod uwagę fakt, że w przyszłości może ono dochodzić swoich roszczeń. Jednak patrząc na to zdjęcie nie można wyzbyć się ciepłych uczuć, które nas zalewają. Cała rodzina wygląda bowiem na naprawdę szczęśliwą."
http://kobieta.wp.pl/pomysl-na-dobry-biznes-dla-kobiety-6116100329662081a,"Pomysł na dobry biznes dla kobiety! Prowadzenie własnej firmy już dawno przestało być domeną wyłącznie mężczyzn. Kobiety coraz częściej rezygnują z etatu na rzecz samodzielności zawodowej, aby zyskać więcej czasu dla siebie, domu i dzieci. Elastyczny czas pracy sprawia, że mogą zarządzać swoimi obowiązkami w sposób kreatywny, spełniając się jednocześnie na polu prywatnym i zawodowym. Prowadzenie własnej firmy już dawno przestało być domeną wyłącznie mężczyzn. Kobiety coraz częściej rezygnują z etatu na rzecz samodzielności zawodowej, aby zyskać więcej czasu dla siebie, domu i dzieci. Elastyczny czas pracy sprawia, że mogą zarządzać swoimi obowiązkami w sposób kreatywny, spełniając się jednocześnie na polu prywatnym i zawodowym. Praca na etacie ma swoje zalety: regularne pensje, stałe godziny pracy, poczucie stabilizacji i bezpieczeństwa. Są też wady, wymienić wystarczy kilka: rutyna, nie zawsze płacone nadgodziny, rzadko zadowolony szef, stres i urlop, który czasem należy planować nawet z rocznym wyprzedzeniem. Do tego możemy dodać sytuację kobiet, którym po okresie poświęconym wychowaniu dziecka w jego pierwszych miesiącach życia, trudno jest wrócić na wcześniej obejmowane stanowisko. I choć polskie prawo zabezpiecza je w tej kwestii, to praktyka często okazuje się dość brutalna. Trudno więc się dziwić, że na kierowniczych stanowiskach nadal pracuje niewiele pań. Dość powszechna zresztą jest opinia, że kobieta musi zdecydować się na jedną drogę – kariera albo rodzina. A nie zawsze aktywne kobiety takiego wyboru chcą dokonywać. W tym kontekście informacje o rosnącej liczbie pań, które wypadają z rynku pracy i poszukują dla siebie nowego zajęcia „na własną rękę”, nie zaskakują. Nie powinny też dziwić dane, które wskazują na to, że w jednej z największych sieci małych sklepów w Polsce działającej na zasadzie franczyzy większość franczyzobiorców stanowi płeć piękna. Dlaczego? Powodów jest tyle, ile indywidualnych przypadków.  Danuta Bethke z Gorzowa Wielkopolskiego od dawna myślała o zmianie pracy z etatu na własną działalność. Od blisko 20 lat pracuje w administracji państwowej i choć, jak przyznaje, mogła trafić gorzej, a na pensję i zespół nie może narzekać – ciągle jej czegoś brakowało. Niedawno postanowiła rozpocząć kolejne studia. Lata temu skończyła ekonomię, teraz zdecydowała się na coś mniej ścisłego i rozpoczęła zajęcia na wydziale psychologii. „Myśl o zmianie pracy kiełkowała we mnie już od jakiegoś czasu. Czasami śmieję się, że aby podjąć tę decyzję, musiałam ukończyć studia psychologiczne, bo to one pozwoliły mi się wyzwolić ze stereotypowego myślenia. W tej chwili już wiem, że praca na etacie nie jest dla mnie, chcę czuć większą swobodę, kontrolować w pełni swój czas” – przyznaje. W obecnej pracy pani Danucie brakowało kontaktu z ludźmi. Jak sama twierdzi, lubi przebywać z innymi i dawać coś od siebie. Na studiach psychologicznych chciała wykorzystać swoje naturalne kompetencje w tym zakresie i pomagać ludziom w potrzebie. Najpierw jednak postanowiła zmienić coś w swoim własnym życiu. „Moje pierwsze studia to ekonomia, a więc handel przewijał się już wcześniej przez moje życie zawodowe, ale szczerze mówiąc, zawsze chciałam prowadzić sklep. Założenie prywatnego punktu wymaga jednak dużego wkładu finansowego, trzeba mieć na to nawet kilkaset tysięcy. To był czynnik hamujący, wiążący się z dużym ryzykiem. Ktoś ze znajomych powiedział mi, że aby otworzyć sklep w jednym z systemów franczyzowym pod znanym szyldem z zielonym zwierzątkiem, nie należy posiadać dużego wkładu własnego – to pomogło mi w podjęciu decyzji o uruchomieniu sklepu”. Systemy franczyzowe mogą okazać się dobrym wyjściem dla osób, które nie posiadają pokaźnych oszczędności, a marzą o pójściu na swoje. Powinni zainteresować się też nimi przedsiębiorcy, którzy dopiero stawiają pierwsze kroki w handlu. Otrzymywana od dobrego franczyzodawcy wiedza i wsparcie pomagają prowadzić biznes z sukcesem i zdecydowanie ograniczają ryzyko porażki i podjęcia złych decyzji handlowych. Potrzebne na starcie nakłady finansowe diametralnie różnią się w poszczególnych systemach franczyzowych. W sieci, z którą nawiązała współpracę pani Danuta, są jednak zdecydowanie niższe od inwestycji w prywatne, mniejsze interesy. To pozwoliło jej podjąć decyzje i rozpocząć zawodową przygodę swojego życia. Po rozważeniu wszystkich za i przeciw spotkała się z rekruterem franczyzodawcy i wkrótce po kilkutygodniowym, gruntownym szkoleniu otworzyła swój pierwszy sklep. Kwota poniesionej inwestycji opiewała na ok. 5000 zł, które wydała na bieżące opłaty, koncesję i zakup kasy fiskalnej. Zatowarowany i wyposażony lokal otrzymała od sieci. „W dzień otwarcia towarzyszyła mi przede wszystkim wielka ekscytacja, ale też poczucie odpowiedzialności za zespół i sklep. Wszystkie pytania od personelu były kierowane do mnie, a ja musiałam znać na nie odpowiedzi. Cieszyłam się też, że zrobiłam pierwszy krok do samodzielności biznesowej i teraz pracuję naj własny sukces” – wspomina pani Danuta. Systemy franczyzowe dają kobietą szansę na rozwój zawodowy i bezpieczne rozkręcenie własnego biznesu. Pani Danuta w przyszłości chciałaby jednocześnie prowadzić sklep i własny gabinet psychologiczny. Uważa, że z pomocą sprawdzonego zespołu pracowników jest to możliwe. Cieszy się również, że może liczyć na wsparcie najbliższych, a w szczególności męża, który kibicuje jej poczynaniom i świętuje z nią pierwsze sukcesy.  Danuta analizowała oferty kilku franczyzodawców. Nowoczesny system franczyzowy, wypracowany przez kilkanaście lat doświadczeń na rynku, oferowany przez Żabka Polska, okazał się najatrakcyjniejszy. Powszechna znajomość szyldu tej sieci oraz ogólnopolskie kampanie marketingowe i promocyjne sprawiają, że klienci chętnie zaglądają do sklepów. Franczyzobiorcy mogą skupić się na prowadzeniu sklepu, nie przejmując się negocjacjami z hurtowniami i dowożeniem towaru, bo te kwestie organizowane są przez franczyzodawcę. „Dla mnie najważniejsza była kompleksowość oferty Żabki. Nowy franczyzobiorca na początku swojej drogi zostaje gruntownie przeszkolony, otrzymuje jasno sprecyzowane wymagania i opisane korzyści, m.in. gwarantowany minimalny przychód podstawowy w wysokości 6500 zł, oczywiście w przypadku realizacji zapisów umowy. Do tego dochodzi przejrzysty system wynagrodzeń oraz stałe wsparcie sieci w prowadzeniu biznesu, czyli stały kontakt z Partnerem ds. Sprzedaży, możliwość korzystania z wiedzy i doświadczenia jego oraz pozostałych franczyzobiorców. Nie zastanawiałam się długo nad umówieniem się na rozmowę rekrutacyjną”. Pani Danuta pierwszy sklep otworzyła w grudniu 2016 r. Proces rekrutacji trwał od października, ponieważ wiążę się to ze szkoleniami, wyborem miejsca oraz przygotowaniem sklepu. „W grudniu otworzyłam pierwszy sklep, ale niebawem zamierzam uruchomić drugi” – zapowiada franczyzobiorczyni."
http://kobieta.wp.pl/bolesny-problem-w-jamie-ustnej-jak-radzic-sobie-z-aftami-6116095251801729a,"Bolesny problem w jamie ustnej. Jak radzić sobie z aftami? Zaczynają się dość niewinnie – od lekkiego pieczenia jamy ustnej. Wkrótce utrudniają spożywanie posiłków i napojów, a umycie zębów staje się udręką. Afty i stany zapalne jamy ustnej to wyjątkowo bolesny problem – jednak podejmując odpowiednie działania, możesz zaoszczędzić cierpienia sobie i swojemu dziecku. Przyczyny stanów zapalnych jamy ustnej  Nawracające afty często wiążą się z obecnością wirusów, jednak najnowsze badania, w tym opublikowane w 2017 roku, przeprowadzone na uniwersytecie w Goeteborgu, wykluczają tę tezę. Przyczyny tych bolesnych dolegliwości jamy ustnej są dość złożone i związane przede wszystkim z zaburzeniami immunologicznymi, a także czynnikami miejscowymi oraz dolegliwościami układu pokarmowego. Prawdopodobieństwo pojawienia się aft podwyższa ponadto przewlekły stres. 
Owrzodzeniu jamy ustnej może sprzyjać każdy uraz, w tym wynikający z nieprawidłowo dobranego aparatu ortodontycznego lub protezy. Dużą rolę w występowaniu aft odgrywają również niedobór witaminy B12 lub żelaza, nietolerancja pokarmowa i zapalenie jelita grubego. Według różnych badań szacuje się, że afty nawracające dotykają od 17% do aż 50% populacji i – co ciekawe – nieco częściej kobiet.  Bolesne objawy Afty mogą pojawić się praktycznie na całej powierzchni jamy ustnej – na jej dnie, błonie śluzowej przedsionka, podniebienia, a także na języku i w pobliżu warg. Często lekceważymy ich początkowe stadium, czyli niewielkie, czerwone grudki i towarzyszący im delikatny obrzęk. Wkrótce po ich pojawieniu się delikatne pieczenie ustępuje miejsca silnemu bólowi, a na powierzchni aft pojawia się biały nalot i owrzodzenie. Stan zapalny dotyczy zwykle okrągłej powierzchni o średnicy do 10 mm. 
Biorąc pod uwagę, że wrzody bardzo często występują w grupach, ich obecność niemal uniemożliwia wykonanie podstawowych czynności takich jak mówienie, utrzymanie na odpowiednim poziomie higieny jamy ustnej, a także jedzenie i picie. Pokarm i napoje dodatkowo podrażniają odsłonięte przez afty zakończenia nerwowe, co jeszcze bardziej pogłębia uczucie dyskomfortu i ból.  Trwała ochrona i łagodzenie bólu  Gdy przyczyną pojawienia się aft są czynniki mechaniczne powodujące urazy jamy ustnej, jak na przykład aparat ortodontyczny, niewygodna proteza, kamień nazębny lub pozostałość po ekstrakcji zęba, należy je szybko wyeliminować u stomatologa. Jeśli istnieje podejrzenie, że dzieje się tak z powodu negatywnego wpływu czynników pokarmowych, warto udać się do internisty lub pediatry. Dieta bogata w żelazo i witaminę B12 lub eliminująca nietolerowane składniki zalecona przez specjalistę powinna załagodzić problem. 
Osobną kwestię stanowią ból i dyskomfort, które należy łagodzić miejscowo. Zwykłe środki przeciwbólowe nie są dobrym rozwiązaniem – witamina A i popularna aspiryna mogą wręcz sprzyjać rozwojowi stanu zapalnego. Preparaty zawierające alkohol, benzokainę, lidokainę, a także parabeny i konserwanty mogą być niebezpieczne dla dzieci. 
W przypadku aft należy postawić na preparaty, które wyizolują wykwity, pokrywając je trwałym filmem i wspomagając gojenie stanów zapalnych, łagodzenie bólu oraz ochronę przed bakteriami. Kompleksowe działanie gwarantują preparaty oparte o poliwinylopirolidon (PVP), kwas hialuronowy oraz aloes zwyczajny i kwas gliceryzynowy łagodzące podrażnienia i ułatwiające gojenie. 
Jeżeli stany zapalne mają rozległy charakter, warto wykorzystać odpowiedni płyn do płukania jamy ustnej, jak na przykład Anaftin. Gdy problem stanów zapalnych jamy ustnej dotyczy całej rodziny, warto zdecydować się na przebadamy preparat odpowiedni również dla małych dzieci."
http://kobieta.wp.pl/koniec-niebieskiej-torby-z-ikei-jak-wyglada-jej-nastepczyni-6054898139772033a,"Koniec niebieskiej torby z IKEI. Jak wygląda jej następczyni? W czerwcu 2016 roku świat obiegła informacja, że nadszedł koniec kultowej niebieskiej torby IKEA. Produkt, który znajduje się w domach tysięcy Polaków, ma zostać zastąpiony torbą w nowym kształcie. Nowa propozycja pojawi się w asortymencie do połowy 2017 roku, ale czy oznacza to, że niebieskiej już nie zobaczymy? - Klasyczną torbę FRAKTA wciąż będzie można znaleźć w naszych sklepach - zapewnia w rozmowie z WP Agata Czachórska z IKEA. Skąd pomysł na zmianę i jednocześnie utrzymanie pierwotnej torby przy życiu? Nowa FRAKTA ma być pierwszym owocem współpracy szwedzkiego producenta mebli z duńską firmą HAY. Legendarna niebieska torba IKEA całkowicie się zmieni.  Będzie ona wykonana z tkaniny w drobną biało-zieloną kratkę, z ciemnozielonymi paskami. Zabraknie na niej logo sklepu. - Świat się zmienia, zmienia się to, w jaki sposób żyją ludzie i w jaki sposób używają produktów. Jako marka, której wizją jest tworzenie lepszego codziennego życia dla wielu ludzi, czujemy się zobowiązani do tego, by na te zmiany odpowiedzieć i dostarczyć naszym klientom produkty dostosowane do ich potrzeb – zarówno tworząc zupełnie nowe, jak i ulepszając te już istniejące i obecne w naszym asortymencie – komentuje w rozmowie z WP, Agata Czachórska z IKEA.  Decyzja kierownictwa IKEA wydaje się zaskakująca - tylko w ubiegłym roku finansowym firma sprzedała prawie 1,9 mln niebieskich toreb FRAKTA. Ale i na to szwedzki producent znalazł rozwiązanie - niebieska FRAKTA wciąż będzie dostępna w sklepach. Za pierwotny wygląd akcesorium odpowiada rodzeństwo Marianne i Knut Hagbergowie. Torba wykonana jest z syntetycznego materiału polipropylenowego – jest więc wytrzymała i nadaje się do wszystkiego.  - Wykorzystanie niebieskich toreb zależy od potrzeb i kreatywności klientów – możemy przenosić w niej zakupy, często wykorzystywana jest do przeprowadzek, ale można też zasadzić w niej roślinę na balkonie czy nawet wyhodować ziemniaki – dodaje Czachórska. – W internecie można znaleźć zdjęcia zrobionych z nich portfeli, saszetek i odzieży. Klienci pokazują, że to produkt uniwersalny – podsumowuje. Jak wam podoba się nowa torba IKEA?"
http://kobieta.wp.pl/kiedy-ksiadz-nie-chce-ochrzcic-twojego-dziecka-6116186358229121a,"Kiedy ksiądz nie chce ochrzcić twojego dziecka... Brak ślubu kościelnego często bywa przeszkodą nie do pokonania, kiedy w grę wchodzi ochrzczenie dziecka. Księża nie zgadzają się na udzielenie sakramentu, piętnując w ten sposób wybory rodziców. To jednak wbrew prawu kanonicznemu i naukom papieża Franciszka. Dlaczego w takim razie jedna parafia chrzci nieślubne dzieci, a inna nie?  W sieci natknąć możemy się na mnóstwo historii rodziców, którzy nie mając ślubu kościelnego zostali pozbawieni możliwości ochrzczenia swojego dziecka. Jedną z takich osób jest pani Anna, która na Facebooku otwarcie przyznaje, że ze względu na brak sakramentalnego zawarcia związku małżeńskiego ksiądz w jej parafii odmówił udzielenia chrztu jej dziecku. Miało to miejsce w warszawskiej parafii p.w. Św. Anny. Dlaczego dzieci karane są w ten sposób za poglądy rodziców i dlaczego jedni księża godzą się na ochrzczenie nieślubnych dzieci, a drudzy odmawiają?  W dzisiejszych czasach i wzroście odsetka niepraktykujących chrześcijan, coraz częściej pojawiają się pary, które nie zamierzają brać ślubu kościelnego. I choć jeszcze dziesięć lat temu byłoby to w naszym kraju zupełnie nie do pomyślenia, to współcześnie jest to zjawisko powszechne i akceptowane. Zwłaszcza w dużych miastach, gdzie religijność jest znacznie mniej widoczna niż chociażby na wsi.  Jednak nawet bez ślubu, rodzice chcą, by ich potomstwo wychowywało się w wierze katolickiej, co obiecują w trakcie nabożeństwa chrztu. Wielu księży uważa, że te dwie kwestie zupełnie się wykluczają. Życie ”na kocią łapę” jest bowiem uznawane za grzech ciężki i potępiane przez konserwatywne środowiska katolickie. Mimo to zdecydowana większość księży chrzci wszystkie dzieci, niezależnie od życia sakralnego ich rodziców. Odmowy udzielenia chrztu zabrania również prawo kanoniczne. - Według prawa kościelnego nie ma możliwości, żeby dziecko nie zostało ochrzczone, kiedy rodzice nie mają ślubu. Zasada ogólna jest taka, że chrzest nie może być związany z życiem sakramentalnym rodziców. To ma być początek życia chrześcijańskiego nowego członka wspólnoty, a nie nagroda lub kara dla jego rodziców. Najważniejsza jest gwarancja tego, że para chce wychować swoje dziecko w wierze katolickiej - mówi ks. Kazimierz Sowa. W podobnej sytuacji znalazła się nasza rozmówczyni, pani Monika. W jej przypadku żadna z dwóch parafii, do których się zwróciła, nie odmówiła ochrzczenia jej dzieci. - W naszym przypadku nie było problemem z ochrzczeniem ani pierwszego, ani drugiego dziecka. Mimo to od razu padło pytanie o to, czy mamy ślub kościelny. W naszym przypadku to jednak niemożliwe, ponieważ mój mąż jest ateistą, który kiedyś już przyjmował sakrament małżeństwa. Nawet gdybyśmy chcieli powiedzieć sobie sakramentalne tak, to z punktu widzenia kościoła jest to niemożliwe. W dwóch parafiach, do których zwróciliśmy się z prośbą o chrzest dla naszych dzieci przyjęto nas ciepło. Mąż musiał tylko ustnie oświadczyć, że nie zamierza utrudniać wychowania dzieci w wierze katolickiej. Jedyną nieprzyjemnością, na jaką się natknęliśmy była sytuacja na samej ceremonii. Ksiądz powiedział nam, że w momencie wypowiadania przyrzeczeń chrzcielnych nie możemy powiedzieć, że wyrzekamy się szatana. Mimo to i tak wraz z mężem głośno to zrobiliśmy – wyjaśnia.  Mimo to większość duszpasterzy podkreśla, że każda z tego typu sytuacji jest kwestią, do której należy podejść bardzo indywidualnie. Niczego nie można generalizować. - Chrzcimy. Wszystkie dzieci chrzcimy, ale należy pamiętać, że każda taka sytuacja to sprawa bardzo indywidualna, do której musimy podejść z odpowiednią delikatnością i ostrożnością. Musimy jednak pamiętać, że dziecko niczemu nie jest winne i powinno zostać dopuszczone do swojego pierwszego sakramentu. Jeśli rodzice nie mają ślubu, chociaż nie ma ku temu przeciwskazań, staramy się z nimi rozmawiać i uświadamiać, jak ważne są sakramenty kościelne. Oczywiście nie zamierzamy na nikogo naciskać. Ślub musi być zawarty między dwiema osobami, które naprawdę tego chcą. Papież Franciszek wychodzi temu naprzeciw i zakazuje piętnowania dzieci w oparciu o poglądy ich rodziców. A jeśli już zdarza nam się odmawiać, to tylko ze względu na podejście rodziców do całego obrządku chrzcielnego. Jeśli nie szanują sakramentu i mają nieodpowiednie nastawienie, wtedy odmawiamy - tłumaczy w rozmowie z nami ks. Bogdan Binda.  Małżeństwa, które nie mają przeciwskazań ku temu, żeby zawrzeć sakramentalny związek małżeński mogą napotkać trudności na drodze do ochrzczenia swoich dzieci. Przykład takiej pary podaje pani Monika: - W Piastowie spotkałam się z sytuacją, kiedy nie było przeciwskazań, żeby para wzięła ślub kościelny, ale po prostu im na tym nie zależało. Ksiądz otwarcie zapytał ich po co im chrzest, skoro nie przykładają wagi do sakramentów i nie są dla nich naprawdę ważne. - Księża podkreślają jednak, że odmowa chrztu to kwestia tylko i wyłącznie etyki i moralności duszpasterza, do którego zwróciła się para. Jest to jednak niezgodne z prawem kanonicznym i naukami papieża."
http://kobieta.wp.pl/dzis-przy-karolinie-piaseckiej-nie-stoi-zaden-polityk-6116176021341825a,"Dziś przy Karolinie Piaseckiej nie stoi żaden polityk - To się dzieje bez przerwy, to się dzieje w każdym domu. Ja znam historie i bijących senatorów i bitych pań senator. Znam historie rodzin ubogich, gdzie była wielka przemoc domowa. I bardzo zamożnych, gdzie była przemoc domowa - mówi Barbara Nowacka, komentując sytuację w domu Piaseckich. Jej zdaniem o przemocy domowej trzeba zacząć mówić głośno. Jak mówi Barbara Nowacka, dziś przy Karolinie Piaseckiej nie stoi żaden polityk. Przypomnijmy - Karolina Piasecka, żona bydgoskiego radnego Rafała Piaseckiego, opublikowała w sieci drastyczne nagranie jednej z awantur między nią a jej mężem. Słychać na nim, jak Piasecki wyzywa żonę i jej grozi. Zdaniem Barbary Nowackiej sytuacja państwa Piaseckich to kolejny dowód na to, że w Polsce wciąż panuje zmowa milczenia na temat przemocy, a politycy niewiele robią, by pomóc jej ofiarom.  Dużym problemem było tez wstrzymanie działania Niebieskiej Linii - telefonu zaufania, pod który dzwonią maltretowane kobiety. - Jego urzędnicy uznali, że pomoc świadczona telefonicznie, mailowo czy przez komunikatory internetowe jest mniej wartościowa od tej bezpośredniej. Nie wiedzieć dlaczego, bo nie ma na to dowodów - mówi Renata Durda z Niebieskiej Linii. Czy za to co wydarzyło się w domu Piaseckich odpowiedzialni są politycy? - W dużej mierze tak. Nie bezpośrednio za państwa Piaseckich. Są odpowiedzialni za lata braku odwagi głośnego mówienia o przemocy - tłumaczy Nowacka. - Czy politycy są winni? Tak, są winni zaniedbań w tej sprawie. Ale tak naprawdę wszyscy musimy sięgnąć do własnych sumień - dodaje Durda."
http://kobieta.wp.pl/marcie-kaczynskiej-podpadly-psie-salony-pieknosci-w-szczecinie-6116154570012289a,"Marcie Kaczyńskiej podpadły... psie salony piękności w Szczecinie W nowym numerze tygodnika „wSieci” Marta Kaczyńska analizuje rynek pracy w Szczecinie. Felietonistka prawicowego tytułu przygląda się rodowitym szczecinianom, którzy po upadku stoczni zmuszeni byli do wyjechania z miasta za chlebem. Córka zmarłego prezydenta dopatruje się złej sytuacji gospodarczej m.in. w tym, że miasto zamiast dofinansowywać chociażby przedsiębiorstwa związane z przemysłem okrętowym, pomaga… psim salonom piękności. Kaczyńska co tydzień analizuje sytuację polityczną i gospodarczą kraju, a swoimi wnioskami dzieli się w prawicowym tytule. Na tapecie bratanicy prezesa Prawa i Sprawiedliwości pojawiły się już takie zjawiska jak nadużywanie tabletki „dzień po” przez nastolatki. Teraz przyszedł czas na przeanalizowanie gospodarki kraju, a dokładniej jego północno-zachodniej części. Publicystka z niepokojem opisuje Szczecin jako miasto, które zostało zalane przez psich fryzjerów. Kaczyńska, która uznaje stolicę województwa zachodniopomorskiego za „najsilniejszy lokalny ośrodek gospodarczy przez dekady”, nie rozumie, dlaczego pojawiło się tutaj tyle psich salonów. 
-Trudno sobie wyobrazić, by w tej części Polski zapotrzebowanie na pielęgnację czworonogów było aż tak duże – możemy przeczytać w tygodniu „wSieci”. – Wiadomo jednak, że szczecińskie urzędy pracy mogły z powodzeniem udzielać dofinansowywania właśnie na działalność groomerską – dodaje Marta.  Wygląda na to, że Kaczyńska nie jest zadowolona z sytuacji, która dotknęła Szczecin po 1989 roku. Za złą sytuację gospodarczą miasta oskarża między innymi rządy Platformy Obywatelskiej. Zdaniem felietonistki upadek stoczni doprowadził do tego, że duże przedsiębiorstwa związane z przemysłem okrętowym zostały zniszczone, bo PO nie objęła ich opieką. A to z kolei sprawiło, że mieszkańcy musieli uciekać z miasta za chlebem.  Całe szczęście sytuacja Szczecina ma się niebawem zmienić, a przyczynią się do tego reformy Prawa i Sprawiedliwości. Czy ucierpią na tym psi fryzjerzy? Zobaczymy."
http://kobieta.wp.pl/pedzle-do-makijazu-narzedzia-nie-tylko-dla-profesjonalisty-5982747670131841a,"Pędzle do makijażu – narzędzia nie tylko dla profesjonalisty Jeśli kiedykolwiek zastanawiałaś się nad tym, czy warto zainwestować ciężko zarobione złotówki w pędzle do makijażu, odpowiedź jest jedna: warto! Bez względu na to, czy jesteś zwolenniczką subtelnego makijażu, czy fanką wyrazistych smoky eyes, odpowiednie narzędzia pracy sprawią, że będzie ona lekka, łatwa i przyjemna. Przy odrobinie wprawy oczywiście. Jeśli kiedykolwiek zastanawiałaś się nad tym, czy warto zainwestować ciężko zarobione złotówki w pędzle do makijażu, odpowiedź jest jedna: warto! Bez względu na to, czy jesteś zwolenniczką subtelnego makijażu, czy fanką wyrazistych smoky eyes, odpowiednie narzędzia pracy sprawią, że będzie ona lekka, łatwa i przyjemna. Przy odrobinie wprawy oczywiście. Dla kogo?
Na to pytanie warto odpowiedzieć sobie już na samym początku. Jeśli nie jesteś profesjonalistką i potrzebujesz pędzli jedynie na własny użytek, z pewnością z bogatej oferty warto starannie wyselekcjonować te, które faktycznie będą dostosowane do twoich potrzeb. Zestawy pędzli, jakkolwiek piękne i skrupulatnie dobrane przez producentów, mają tą cechę, że z ich zawartości korzystamy wybiórczo. Warto zastanowić się nad tym, które elementy naszego makijażu są dominujące i w pierwszej kolejności zaopatrzyć się w niezbędne narzędzia do makijażu, stopniowo poszerzając naszą kolekcję o nowości. Niezbędne będą: pędzle do pudru, różu i trzy pędzle do makijażu oka. W przypadku tych ostatnich wybór powinien być bardzo indywidualny, w zależności od preferowanego typu makijażu i kształtu oczu oraz efektu, jaki chcemy uzyskać. Ile? W jakość warto inwestować. W jakość, nie w markę. Choć za tę drugą często (choć nie zawsze) w parze idzie pierwsza. Dobre gatunkowo pędzle przy odpowiedniej pielęgnacji posłużą długie lata. Wybór jest ogromny, zarówno wśród kultowych marek ekskluzywnych (Tom Ford, MAC) jak i u rodzimych producentów, którzy oferują bardzo dobrą jakość za przystępną cenę (Kozłowski, Hakuro, Maestro). Nie decyduj się na kupowanie kota w worku. Wybierając pędzel, sprawdź jego miękkość i gęstość oraz jakość wykonania, zwłaszcza w przypadku dużych pędzli do pudru, które z założenia są również najdroższe. Włosie powinno być miękkie i przyjemne w dotyku, dość zbite u nasady, równomiernie rozłożone. Nowy pędzel nie może gubić włosia, świadczy to o użyciu kiepskiej jakości kleju i z czasem problem prawdopodobnie będzie narastał. Wątpliwości nie powinno wzbudzać wykonanie skuwki, łączenie musi być mocne i stabilne (nawet najmniejsze luzy są niedopuszczalne),a użyty materiał twardy i odporny na uderzenia. Jakie włosie Przyjęło się, że najlepsze pędzle produkowane są z włosów naturalnych (m.in. kozy, wiewiórki, racoon) i może faktycznie jeszcze kilka lat temu warto było zwrócić na to szczególną uwagę. Obecnie jednak, dzięki specjalnym technologiom producenci oferują nam wachlarz produktów wykonanych z syntetycznego włosia nowej generacji. W wielu przypadkach, różnica w komforcie użycia jest niemal niezauważalna, te drugie szczególnie poleca się alergikom wrażliwym na futro zwierzęce. Oraz weganom oczywiście. Pielęgnacja Ciemna strona używania pędzli. Niestety wiele z nas popełnia karygodny błąd i zapomina o ich regularnej pielęgnacji i przede wszystkim dezynfekcji. Tych czynności bezwzględnie nie należy zaniedbywać, gdyż wpływają na jakość i komfort użytkowania oraz na bezpieczeństwo naszej skóry. Co najmniej raz w tygodniu (najlepiej jednak po każdym użyciu) warto jest spryskać nasz zestaw płynem bakteriobójczym, aby pozbyć się wszelkich nieproszonych gości, których gołym okiem nie widać, a którzy są przyczyną występowania nieestetycznych krostek lub co gorsze bardziej poważnych infekcji skóry. W tym celu można zastosować specjalne płyny do czyszczenia (np. MAC, Inglot, Sephora) lub odkażające preparaty dostępne w aptekach lub sklepach medycznych. Warto też regularnie urządzać pędzlom kąpiel w delikatnym szamponie. Raz na jakiś czas możemy dodatkowo nałożyć na nie odżywkę (do spłukiwania), aby włosie pozostało aksamitne i miłe w dotyku. Jeśli używasz pędzli do fluidu i pomadki, w celu oczyszczenia ich zastosuj mydło antybakteryjne, które szybko i skutecznie poradzi sobie z usunięciem trudnych kosmetyków. Suszenie pędzli to w przypadku ich pielęgnacji bardzo istotna kwestia. Absolutnie nie zostawiamy ich do wyschnięcia w pozycji stojącej! Resztki wody spływają do skuwki i dalej, do zwykle drewnianego trzonka, który w ten sposób ulega powolnemu zniszczeniu. Pędzle trzymamy również z dala od źródeł ciepła: kaloryferów, kominków, suszarek - wysoka temperatura powoduje rozluźnienie kleju i wypadanie włosia. Suszarka dodatkowo wpłynie destrukcyjnie na jego ułożenie. Na rynku dostępne są również siateczki tzw. brush guard (można wykonać takowe również domowymi sposobami), które nałożone po czyszczeniu skutecznie przez długi czas pomagają zachować pierwotny kształt naszych narzędzi. POLECAMY:   Makijaż biznesowy – wymagający makijaż dla wymagających kobiet    Ideał urody w różnych krajach    ABC zimowego makijażu"
http://kobieta.wp.pl/pedzle-do-makijazu-jak-i-czym-je-czyscic-5982772071756929a,"Pędzle do makijażu: jak i czym je czyścić? Dobre i czyste pędzle to podstawa dobrze wykonanego, pięknego i trwałego makijażu. Niestety, spora część z nas zapomina o ich regularnym myciu i dezynfekowaniu. Dlatego, aby zachęcić was do większej troski o akcesoria do makijażu podpowiadamy, jak często i czym należy je myć, by służyły jak najdłużej. Dobre i czyste pędzle to podstawa dobrze wykonanego, pięknego i trwałego makijażu. Niestety, spora część z nas zapomina o ich regularnym myciu i dezynfekowaniu. Dlatego, aby zachęcić was do większej troski o akcesoria do makijażu podpowiadamy, jak często i czym należy je myć, by służyły jak najdłużej. Profesjonalni makijażyści myją pędzle po każdej klientce. Jeśli stylista pracuje z pięcioma modelkami, ma pięć zestawów pędzli lub myje je po każdej dziewczynie. W ten sposób nie tylko zapobiega przypadkowemu zrujnowaniu makijażu, ale przede wszystkim – nie przenosi bakterii z jednej twarzy na drugą. Jeśli jesteś jedyną osobą, która korzysta z twojego zestawu pędzli, nie musisz ich myć po każdym użyciu. Ważne jednak, abyś myła pędzle przynajmniej raz w tygodniu. Zgromadzone na nich kosmetyki są doskonałą pożywką dla bakterii. Stosowanie brudnych pędzli może przyczynić się do pojawienia się trądziku, wyprysków, a w skrajnych wypadkach nawet do chorób skóry. Pędzel do podkładu możesz myć częściej, zwłaszcza jeśli używasz takiego z syntetycznymi włóknami. Nie mają one właściwości absorpcyjnych, więc szybko sklejają się i robią się ciężkie, co sprzyja powstawaniu smug na twarzy. Makijażyści używają najróżniejszych specyfików do czyszczenia pędzli. Większość nie może się obejść bez płynu do dezynfekcji MAC (235 ml/50 zł). Jego tańszym, ale równie skutecznym odpowiednikiem jest spray Inglot (150 ml/ok. 20 zł), który szybko dezynfekuje pędzle i zdecydowanie skraca czas ich schnięcia, ponieważ jest zrobiony na bazie alkoholu. Wystarczy spryskać nim pędzel i przetrzeć go czystą chusteczką. Kasia Demale, makijażystka, zdradza swój sposób na jeszcze tańszy odpowiednik drogich specyfików: -Kupuję alkohol izopropylowy, przelewam do go butelki z atomizerem i mam własny i bajecznie tani spray do pędzli. Litr kosztuje ok. 10 zł. Dla porównania, preparat profesjonalnej marki Kryolan to 150 zł. Alkohol doskonale sprawdza się w czasie pracy. Na koniec dnia myję pędzle hipoalergicznym mydłem, np. Biały Jeleń. Raz w tygodniu warto zafundować pędzlom porządne mycie, odżywianie i czesanie. Pędzle z naturalnego włosia należy traktować dokładnie tak samo, jak włosy. Myjemy je delikatnym szamponem (np. Ziajka dla dzieci i niemowląt, 270 ml/ok. 7 zł). Ważne jest, aby nie naruszyć kształtu pędzla i struktury włosia. Dlatego puchate, okrągłe pędzle do różu czy pudru myjemy kolistymi ruchami, zaś te płaskie, np. do podkładu czy cieni, myjemy delikatnie pocierając wzdłuż włosia i od prawej do lewej. Jeśli pędzle są wyjątkowo tłuste i mają nagromadzone sporo produktów, możesz umyć je w ciepłej wodzie z odrobiną płynu do mycia naczyń, który najlepiej usuwa wszelkie oleiste substancje. Osoby o wyjątkowo wrażliwej cerze mogą zastąpić szampon do mycia pędzli delikatnym żelem do mycia twarzy i ciała, np. SVR Provegol (500 ml/ok. 35 zł). Następnie pędzle dokładnie spłukujemy. Te z twardego włosia możemy dodatkowo wygładzić, nakładając na nie odżywkę do włosów. Ważne, aby po każdym etapie pędzle były dokładnie wypłukane – 
pozostałości produktu do mycia mogą mieszać się z kosmetykami do makijażu i zrobić bałagan na naszej twarzy. Wilgotne pędzle należy delikatnie wysuszyć papierowym ręcznikiem, odsączając nadmiar wody. Pod żadnym pozorem nie pocieraj włosia ręcznikiem – jest to szkodliwe zarówno dla włosów na głowie, jak i pędzli, bo narusza strukturę włosa i sprawia, że pędzle tracą kształt. Wilgotne pędzle suszymy na leżąco. Jeśli są wyjątkowo puszyste, można dodatkowo przeczesać je cienkim grzebykiem, aby włosie ładnie się układało, dzięki temu unikniemy smug podczas nakładania makijażu. W przypadku bardzo drogich pędzli warto zainwestować w stojak do suszenia. Zwolenniczką takiego rozwiązania jest makijażystka Kasia Demale. -Mokre pędzle suszę na specjalnym stojaku, włosiem do dołu. Woda ścieka wówczas szybciej, a pędzle nie tracą kształtu. Ale równie dobrą alternatywą będą osłonki do pędzli, które otrzymałyśmy przy zakupie. Wilgotne pędzle można zabezpieczyć osłonką, by nie straciły kształtu - sugeruje Demale. Czyste pędzle przechowuj w zamykanej kosmetyczce lub stojącym pojemniku. Kosmetyczka powinna być dłuższa niż najdłuższy pędzel i nie warto na siłę pakować do niej wszystkich akcesoriów – naturalne włosie dość łatwo odgniata się i traci kształt, co sprawia, że pędzle stają się bezużyteczne. Aleksandra Kisiel/ Kobieta WP POLECAMY:   Czy da się zapuścić brwi?    Do czego służą różne pędzle do makijażu?"
http://kobieta.wp.pl/co-spanie-w-makijazu-robi-z-twoja-skora-5982696497054337a,"Co spanie w makijażu robi z twoją skórą? Najnowsze badania pokazują, że jedna trzecia kobiet przynajmniej dwa razy w tygodniu kładzie się spać, nie zmywając wcześniej makijażu. Wiele z nich uważa także, że większą szkodę czyni to poduszce niż skórze twarzy. Dziennikarka ""Daily Mail"" zgodziła się poddać eksperymentowi i przez nie robiła demakijażu przed snem. To wystarczyło, by jej cera postarzała się o 10 lat. Najnowsze badania pokazują, że jedna trzecia kobiet przynajmniej dwa razy w tygodniu kładzie się spać, nie zmywając wcześniej makijażu. Wiele z nich uważa także, że większą szkodę czynią w ten sposób poduszce niż skórze twarzy. Dziennikarka ""Daily Mail"" zgodziła się poddać eksperymentowi i przez miesiąc nie robiła demakijażu przed snem. To wystarczyło, by jej cera postarzała się o 10 lat. Czy zawsze zmywasz makijaż, zanim położysz się spać? Nawet gdy wracasz z imprezy w środku nocy? Lub gdy zdarzy ci się zasnąć na kanapie przed telewizorem? Czy po prostu czasem nie masz na to energii? Co trzecia kobieta przyznaje się do ulegania temu rodzajowi lenistwa dwa razy w tygodniu. Powszechnie wiadomo, iż przebarwienia, przesuszona skóra czy łamliwe rzęsy to właśnie efekt zaniechania demakijażu. Dlaczego więc panie pozwalają sobie na takie zaniedbanie? Według Anny, dziennikarki, która wzięła udział w eksperymencie, najczęściej jest to kwestia priorytetów. Gdy jej dwójka dzieci (w wieku czterech i siedmiu lat) o 20.30 zaśnie, Anna musi jeszcze posprzątać ich zabawki, włożyć naczynia do zmywarki, odpowiedzieć na maile, nakarmić kota, przygotować ubrania dla dzieci na następnych dzień oraz nastawić pranie. W trakcie tak pracowitego wieczoru demakijaż usuwa się na sam koniec jej listy obowiązków. Anna postanowiła sprawdzić, czy odrobina podkładu i maskary może rzeczywiście popsuć cerę. Każdego dnia nakładała makijaż, nie usuwała go przed snem, rano brała prysznic i myła twarz wodą, jednak nie używała żadnych kosmetyków do demakijażu. Świeży make-up powstawał więc na pozostałościach tego z poprzedniego dnia. Aby wynik doświadczenia nie wynikał jedynie z jej osobistych obserwacji, dziennikarka udała się do kliniki urody ""Cosmetic Imaging Studio"" w Londynie na trójwymiarowy skan skóry twarzy, który ""zapamiętał"" każdą jej zmarszczkę, pęknięte naczynko czy powiększone pory. Specjalista Nick Miedzianowski-Sinclair podejrzewał, że noszenie makijażu przez dłuższy czas może także wysuszyć skórę, więc zbadał poziom jej nawilżenia na policzkach, czole oraz brodzie. Eksperyment się zaczął. Anna, tak jak każdego ranka, użyła podkładu, eyelinera oraz błyszczyka do ust. Pomimo olbrzymiej pokusy, nie usunęła kosmetyków z twarzy wieczorem, a rano - po opłukaniu twarzy wodą i użyciu kremu nawilżającego, powtarzała proces od początku. Po trzech dniach wokół jej oczu zaczęły się pojawiać białe krostki, skóra stała się sucha i napięta jak maska. Znajomi dziennikarki zaczęli zwracać uwagę, że wygląda na zmęczoną. Dziesiątego dnia eksperymentu Anna obudziła się z opuchniętym lewym okiem. Nakładanie kolejnej warstwy maskary było praktycznie niemożliwe, a zaprzyjaźniony optyk nakazał zmycie tuszu, by opuchlizna ustąpiła. Kobieta zgodnie z jego radą, oczyściła rzęsy na 48 godzin i na szczęście jej oczy powróciły do normalnego stanu. Po dwóch tygodniach usta Anny stały się przesuszone, a skóra w ich kącikach zaczęła boleśnie pękać. Białe krostki na powiekach zniknęły, ale za to pojawił się łupież na brwiach i rzęsach. Na nosie pojawiły się zaskórniki, a skóra na policzkach i brodzie niezdrowo zaczerwieniła się. Po ciężkim miesiącu dziennikarka ponownie udała się do kliniki ""Cosmetic Imaging Studio"", żeby wykonać skan zmęczonej twarzy. Kamera pokazała, iż powierzchnia jej skóry jest w gorszym stanie na czole i prawej stronie twarzy (10 proc.) oraz o 20 proc. z lewej strony twarzy, co związane było z tym, iż Anna śpi na lewym boku i dostęp tlenu do skóry jest jeszcze bardziej ograniczony. O 5 proc. spadła także wilgotność cery, co związane było z zaniechaniem demakijażu i nawilżania czystej skóry dwa razy dziennie kremem. Zmarszczki na czole nie pogłębiły się, natomiast z boku twarzy - tam gdzie skóra Anny uległa przesuszeniu, stały się bardziej widoczne. Cera uległa przewrażliwieniu oraz stała się podatna na zaczerwienienia. Na dolnej części twarzy zwiększyła się liczba popękanych naczynek. O kolejnych 5 proc. zwiększyła się także liczba zatkanych porów. Jeśli pory nie są oczyszczane, nie tylko wyglądają wizualnie na większe, ale z czasem powiększają się, tak jak się to dzieje u starszych osób. Według ekspertów, po miesiącu zaniechania demakijażu, skóra na twarzy Anny postarzała się o dekadę. Dermatolog, Sam Bunting z ""Cosmetic Imaging Studio"" uspokoił uczestniczkę eksperymentu, iż po czterech tygodniach odpowiedniej pielęgnacji jej cera powinna wrócić do poprzedniego stanu. Jednakże regularne spanie w makijażu może być zabójcze dla naszej urody. - Największym problemem jest nagromadzenie zanieczyszczeń środowiska, które napędzają powstawanie wolnych rodników - przekonuje dr Bunting. - Te zaś przyczyniają się do rozpadu kolagenu i elastyny​​, struktury, które ujędrniają skórę. Jej napięcie i tak maleje wraz z wiekiem, a przecież nie chcemy przyspieszać tego procesu. Na podst. Dailymail.co.uk (mtr/sr), kobieta.wp.pl POLECAMY:   Ile tak naprawdę kosztuje krem?    Styl życia aż w jednej trzeciej wpływa na to, jak wyglądasz    Seks odmłodzi cię nawet o siedem lat    Kremy działające jak botoks"
http://kobieta.wp.pl/krem-pod-oczy-to-nie-fanaberia-zobacz-jak-pielegnowac-ten-najdelikatniejszy-obszar-twarzy-6099832028529793a,"Krem pod oczy to nie fanaberia. Zobacz, jak pielęgnować ten najdelikatniejszy obszar twarzy Oczy są zwierciadłem duszy i najszybciej zdradzają wiek twarzy. To właśnie w tej okolicy pojawiają się pierwsze zmarszczki i malują się oznaki zmęczenia. W jaki sposób dbać o skórę wokół oczu i czy są dziś zabiegi medycyny estetycznej, które mogą tę wrażliwą i newralgiczną okolicę odmłodzić?  Dopóki nie pojawią się widoczne kurze łapki, które, pomimo że przestajemy się uśmiechać pozostają w tym samym miejscu, dopóty większość z nas ani myśli o używaniu specjalnego kremu pod oczy. Skoro przez tyle lat kobiety go nie używały i jakoś wyglądały, żyły, starzały się i tak dalej, to po co właściwie sobie zaprzątać umysł i portfel kolejnym niepotrzebnym elementem. Czy aby na pewno niepotrzebnym? - Skóra pod oczami jest niezwykle wrażliwa, cienka, pozbawiona gruczołów łojowych, płytko unaczyniona, dlatego wymaga bardzo ostrożnego traktowania. Na co dzień ten obszar zmaga się z wieloma problemami: upływem czasu, stresem, alergiami, ciągłą pracą mimiczną. Nie powinniśmy więc dodatkowo obciążać go nadmiarem kosmetyków. Skóra wokół oczu nie lubi zbyt dużej ilości substancji aktywnych, czyli w stężeniach, w jakich są one zwykle zawarte w kremie do twarzy - wyjaśnia dr Agnieszka Bliżanowska, specjalista dermatolog i ekspert medycyny estetycznej Centrum WellDerm. Dobry krem pod oczy przede wszystkim nawilża skórę, ale nie obciąża jej, a ryzyko wystąpienia podrażnień jest mniejsze. - Dedykowane kremy pomagają także w walce z najczęstszymi problemami skóry w tym obszarze. Mogą zmniejszać obrzęki za sprawą kofeiny, redukować sińce dzięki witaminie C lub uszczelniać ścianki naczyń krwionośnych przy pomocy flawonoidów. Oczywiście jest to tylko wsparcie, nie należy liczyć na to, że krem zlikwiduje cienie i „worki” pod oczami czy zredukuje kurze łapki, bo to zadanie dla lekarza medycyny estetycznej! - wyjaśnia Bliżanowska. Ale kremów pod oczy są dziś dziesiątki do wyboru. Co powinien zawierać taki specyfik, kiedy skóra ma 30, 40 czy 50 lat i więcej, żeby rzeczywiście wspierać i chronić skórę przed starzeniem i czynnikami zewnętrznymi? Dla 30-latek najważniejsze powinno być systematyczne nawilżanie skóry. Dobrze więc, żeby taki preparat zawierał nawilżający kwas hialuronowy oraz antyoksydatnty, które wesprą skórę w walce z wolnymi rodnikami (opóźnią starzenie). Flawonoidy i peptydy poprawią drenaż limfatyczny i pomogą w zmniejszeniu cieni i obrzęków. Warto, żeby krem zawierał substancje rozpraszające światło, bo dzięki temu spojrzenie nabierze blasku. Skóra 40-latki także potrzebuje nawilżenia, ale też wzmocnionej ochrony przeciwzmarszczkowej. Oprócz kwasu hialuronowego, warto więc postawić na antyoksydanty, witaminy A i E, lipidy i ceramidy.  Kobiety z grupy 50+ zmagają się z niedoborem estrogenów, spowodowanym menopauzą. - To powoduje przyspieszone starzenie się skóry. Dlatego warto, żeby kremy dla tych osób miały nieco bogatszy skład i zawierały fitohormony, które przywracają dojrzałej skórze dobry stan - tłumaczy dermatolog.  Zobacz też: Regeneracja cery po zimie. Od czego zacząć? Get the look"
http://kobieta.wp.pl/cien-na-caly-dzien-5982348133790849a,"Cień na cały dzień Możesz wykonać makijaż najpiękniej jak potrafisz, niestety nie zawsze będzie tak trwały, jakbyś sobie tego życzyła. Jaka jest recepta na piękny i trwały makijaż oka? Jeśli masz powieki podatne na wilgotnienie, z pewnością często borykasz się z podobnym kłopotem. Możesz wykonać makijaż najpiękniej jak potrafisz, niestety nie zawsze będzie tak trwały, jakbyś sobie tego życzyła. Jaka jest recepta na piękny i trwały makijaż oka? Jeśli masz powieki podatne na wilgotnienie, z pewnością często borykasz się z podobnym kłopotem. Pięknie nałożone cienie, które z czasem rolują się w załamaniu powieki, mogą zepsuć humor. Rozwiązaniem dla ciebie będzie baza pod cienie do powiek. Kłopot ze słabą trwałością cieni mają przede wszystkim panie z głęboko osadzonymi oczami. Budowa ich oka powoduje silniejsze wycieranie cieni na powiece, a to z kolei ich „ważenie się”. Jeśli budowa twoich oczu jest inna, a mimo to także masz kłopot z trwałością cieni, bez wahania sięgnij po bazę. Funkcje bazy Baza pod makijaż jest kremowym, pudrowym kosmetykiem stosowanym jako utrwalacz pod cienie do powiek. To lekki kosmetyk, który rozprowadzasz na skórze, a następnie nakładasz cienie.
Baza jest kosmetykiem który:
· przedłuża trwałość makijażu powiek, cienie nie rolują się i pozostają w niezmienionym stanie przez cały dzień,
· utrzymuje stały kolor cieni na powiekach, kolory nie utleniają się w ciągu dnia, cały czas mają intensywną barwę. Nie obawiaj się małej pojemności kosmetyku, który planujesz kupić. Baza ma zazwyczaj 10 ml. pojemności, jednak ze względu na wyjątkowo małe zużycie wystarczy ci na bardzo długo. Opakowanie przy codziennym użyciu wystarczy ci nawet na sześć miesięcy. Godne polecenia: ArtDeco Baza pod cienie w pędzelku Nowe, praktyczne opakowanie. Delikatnie nałóż na powiekę i równomiernie rozprowadź opuszkami palców. Zapobiega zbieraniu się cieni w załamaniach powiek. Sprawia, że cienie utrzymują się na powiece o wiele dłużej, ich kolor jest intensywny. Cena: 61 zł Lumene Beauty Base Eye Makeup Base Stosowana pod cienie, pozwala idealnie rozprowadzić je na powiece i sprawia, że makijaż wygląda idealnie przez cały dzień. Rozświetla i wygładza nawet ciemne powieki. Bezzapachowy krem odpowiedni nawet dla wrażliwych oczu. Cena: 33 zł Baza na twarz i na powieki Część kosmetyków - baz może być stosowana jednocześnie na całą twarz, włącznie z powiekami. Cera jest całkowicie matowa, a podkład lepiej się rozprowadza. Baza położona na powieki pozwala cieniom dłużej się utrzymywać. Uniwersalna baza - Glazel Baza pod makijaż nadaje skórze niezwykłą gładkość i kaszmirową miękkość. Można ją stosować pod makijaż lub samodzielnie dla zmatowienia i wygładzenia cery. Kilka zasad: · bazę stosuj na oczyszczoną skórę powiek
· stosuj się do wskazówek na opakowaniu, niektóre bazy przed nałożeniem cienie pudrujemy
· warstwa bazy na skórze powinna być cienka
· możesz stosować ją na co dzień Na trwałość makijażu poza bazą będzie wpływać rodzaj i jakość cieni ,jakie stosujesz. Nie jest to regułą, jednak znacznie trwalsze od cieni kremowych będą cienie prasowane. Część z nowych propozycji kosmetyków do makijażu oka nadaje się do stosowania na sucho i mokro. Nałożenie cienia „na mokro” także utrwali kolor na powiece. Duży wybór kolorów znajdziesz wśród nowych 3D Effect Eveline Aksamitna konsystencja pozwala cieszyć się komfortem aplikacji, cienie nie osypują się, nie zbierają w załamaniu oka, a efekt utrzymuje się nawet do 15 godzin."
http://kobieta.wp.pl/jak-dopasowac-makijaz-do-koloru-oczu-5982687980582017a,"Jak dopasować makijaż do koloru oczu? Jak wyeksponować i wydobyć głębię oraz kolor oczu? Odpowiednio dobrane cienie do powiek potrafią przywrócić blask spojrzeniu. Kiedyś musiały współgrać z kolorem tęczówki, dzisiaj obowiązuje raczej zasada kontrastów. Według ekspertów cienie do powiek warto dopasować nie tylko do barwy oczu, ale i typu urody. Jak wyeksponować i wydobyć głębię oraz kolor oczu? Odpowiednio dobrane cienie do powiek potrafią przywrócić blask spojrzeniu. Kiedyś musiały współgrać z kolorem tęczówki, dzisiaj obowiązuje raczej zasada kontrastów. Według ekspertów cienie do powiek warto dopasować nie tylko do barwy oczu, ale i typu urody. Należy pamiętać o ważnej regule. Aby delikatnie podkreślić oczy, należy wybrać kolory harmonijne, zasada kontrastu uwydatni makijaż, a dopełni oko – mocny akcent. Zielone oczy Zielone oczy doskonale łączą się z brązem, granatem i fioletem. Fajnym wyborem będzie smooky eyes - tzw. trio – odcienie: szampański (kremowy), czekoladowy, oliwkowy – ciemne w wewnętrznych kącikach i jaśniejsze w zewnętrznych. Makijaż może sięgać aż po łuk brwiowy. Odważnym paniom specjaliści polecają purpurowe i lawendowe odcienie. W przypadku zielonych oczu kolorem harmonijnym będzie np. błękit, kontrastującym – np. fiolet i brąz, a dopełniającym – np. stonowana czerwień.  Niebieskie oczy Do niebieskich oczu (niebieskie, jasnobłękitne) pasuje jasny róż, a także wszelkie odcienie szarości (stonowane, chłodne, ponadto grafit, a nawet srebrny). Kobiety, które nie boją się eksperymentować, mogą sięgnąć po ciemne róże. Niebieskie oczy świetnie prezentują się z czekoladowym brązem i czarnym tuszem do rzęs, a wszystko dzięki kontraście ciemny/jasny, który otwiera oczy i nadaje spojrzeniu głębi. Jeżeli chcesz wydobyć błękitny kolor tęczówki, użyj jasnego brązu oraz jasnego różu. Eksperci nie polecają jaskrawych kolorów i obrysowania oczu czarną kredką, która może zgasić ich naturalny blask. Z kolei oczy szare najlepiej łączyć z grafitem i srebrem, a także z pudrowym różem i beżem.  Brązowe oczy Właścicielki brązowych oczu (ciemnobrązowych, piwnych) mogą eksperymentować z paletą barw. Ich kolor tęczówki wygląda dobrze praktycznie z każdym odcieniem cieni. W tym przypadku doskonale sprawdzają się wyraziste i mocne barwy, które mogą nadać spojrzeniu głębi: granat, grafit, fiolet, ciemny róż czy chłodny błękit. Z drugiej strony ładnie prezentują się też cienie do powiek w kolorze zieleni: szmaragdowe, oliwkowe, miętowe, pistacjowe, a także ciepłe brązy, brzoskwiniowe czy złote, które dodają subtelności spojrzeniu. Najlepszym kolorem dopełniającym będzie niebieski. Zatem różnorodność jest jak najbardziej wskazana. Aby nadać oczom wyrazisty blask, warto używać cieni do powiek w odcieniu dopełniającym lub podkreślającym ich kolor. Tekst na podst. shine.yahoo.com (ms/mtr), kobieta.wp.pl POLECAMY:   Top kosmetyki na wiosnę 2013    Najbardziej szokujące zabiegi upiększające    Jak dodać fryzurze objętości?   Makijaż w mgnieniu oka"
http://kobieta.wp.pl/oczy-idealne-dzieki-makijazowi-5982407428818049a,"Oczy idealne dzięki makijażowi Za małe, za duże, zbyt podłużne, za bardzo oddalone od siebie… Z kształtem oczu jest jak z biustem – rzadko która kobieta jest z niego zadowolona. Na szczęście odpowiedni makijaż może wyleczyć nas z kompleksów. Za małe, za duże, zbyt podłużne, za bardzo oddalone od siebie… Z kształtem oczu jest jak z biustem – rzadko która kobieta jest z niego zadowolona. Na szczęście odpowiedni makijaż może wyleczyć nas z kompleksów. Pierwszym krokiem powinno być ustalenie, jaki kształt mają nasze oczy. Następnie musimy zaopatrzyć się w zestaw cieni, kredek oraz tusz do rzęs. Na koniec pozostaje nam tylko zastosowanie właściwej techniki makijażu. Małe oczy
Małym oczom nie służy makijaż wykonany w oparciu o bardzo ciemne cienie. Oczy optycznie pomniejsza również obrysowanie ich czarną kredką. Bez obaw możesz natomiast sięgać po cienie połyskujące, w jasnych, pastelowych odcieniach. Na wielkie wyjścia idealne będą cienie z drobinami brokatu. Zamiast czarnej kredki wybierz białą lub kremową, która posłuży do narysowania linii przy rzęsach dolnej powieki. Górną powiekę pomaluj jasnym cieniem, natomiast ciemniejszy kolor nanieś w jej załamaniu. Delikatnie rozetrzyj granice. Tuż przy brwiach, nad zewnętrznym kącikiem oka, nałóż odrobinę opalizującego cienia. Na koniec wytuszuj górne i dolne rzęsy. Możesz podkręcić je zalotką. Oczy wąskie
Przy wąskich i podłużnych oczach unikaj rysowania kreski, która wychodzi poza zewnętrzny kącik oka. Taki sposób malowania dodatkowo wydłuża oczy. Jak więc się malować? Będziesz potrzebować cienia w jaśniejszym i ciemniejszym odcieniu. Jaśniejszy kolor nałóż na środek górnej powieki, natomiast ciemniejszym odcieniem zaznacz jej zewnętrzną i wewnętrzną część. Delikatnie rozetrzyj granice, „wyciągając” cienie ku łukowi brwiowemu. Istotny jest również sposób tuszowania rzęs. Mocniej podkreśl te w środkowej części powiek. Silniejsze wytuszowanie rzęs w zewnętrznym kąciku oka dodatkowo by je wydłużyło. Oczy okrągłe
Oczy okrągłe będą wyglądać korzystnie w makijażu, który nie jest zalecany przy oczach wąskich. Wskazana jest więc kreska „przedłużająca” oko oraz mocniejsze tuszowanie rzęs w jego zewnętrznym kąciku. Możesz nawet dodać kilka kępek sztucznych rzęs. Jak wymodelować oko cieniami? Jasnym cieniem pokryj górną powiekę, natomiast ciemniejszy odcień nałóż na dolną powiekę przy zewnętrznym kąciku oka oraz górną powiekę od mniej więcej 2/3 jej długości aż poza zewnętrzny kącik, unosząc na końcu smugę nieco ku górze.   Dołącz do fanów serwisu KOBIETA.WP.PL na Facebooku i wygrywaj nagrody!  Oczy głęboko osadzone
Głęboko osadzone oczy nie lubią ciemnych cieni pokrywających górną powiekę. Unikaj również rozjaśniania cieniami łuku brwiowego, co prowadzi do jego uwypuklenia i ukrycia oczu. Najprostszy sposób na makijaż dla oczu głęboko osadzonych to pokrycie całej górnej powieki jasnym, połyskującym cieniem. Jeśli masz więcej czasu, nałóż beżowy cień na górną powiekę, a jej środek zaakcentuj cieniem białym. Nieco ciemniejszym kolorem – np. jasnym brązem – zaznacz zewnętrzny kącik oka. Białą lub kremową kredką podkreśl dolną powiekę po wewnętrznej stronie. Oczy wypukłe
Ciemne, matowe cienie nie służą oczom głęboko osadzonym, za to doskonale sprawdzą się przy oczach wypukłych. Stosuj wszelkie metody, które ukrywają oczy, a więc nakładaj na górną powiekę ciemne kolory, uwypuklaj łuki brwiowe jasnymi odcieniami, a linię górnych i dolnych rzęs podkreślaj czarną kredką. Unikaj natomiast pokrywania górnej powieki perłowymi, połyskującymi cieniami. Przy oczach wypukłych doskonale sprawdzi się klasyczny makijaż smoky eyes w odcieniach czerni i szarości. Oczy blisko lub daleko osadzone
Skąd wiadomo, czy oczy są szeroko czy wąsko rozstawione? Zmierz długość oka – w linii poziomej od zewnętrznego do wewnętrznego kącika – i porównaj ją z odległością między kącikami wewnętrznymi obu oczu. Jeśli odległość ta jest większa niż długość oka, masz oczy daleko osadzone, gdy natomiast jest mniejsza – blisko osadzone. Oczy szeroko rozstawione będą wyglądać korzystnie, jeśli ciemniejszy cień nałożysz w wewnętrznym kąciku oka, a jaśniejszy w zewnętrznym. Możesz również podkreślić wewnętrzny kącik ciemną kredką. Natomiast aby oddalić od siebie blisko osadzone oczy, zastosuj metodę odwrotną – jaśniejszym cieniem pokryj wewnętrzny kącik oka, a ciemniejszym – zewnętrzny. Zewnętrzny kącik podkreśl wyciągniętą poza niego kredką i mocnym wytuszowaniem rzęs. Oczy z opadającymi kącikami
Opadający kącik zewnętrzny optycznie najłatwiej unieść poprzez podkreślenie górnej linii rzęs ciemną kredką, którą na końcu pogrubiamy i wyciągamy ku górze. Jeśli chcesz użyć cieni, nałóż jasny kolor w wewnętrznym kąciku oka, a ciemniejszym, matowym cieniem pokryj ten fragment powieki, który opada oraz zewnętrzny kącik. Ciemny cień, podobnie jak kredka, powinien unosić się ku górze, w kierunku brwi. Tuszem podkreślamy rzęsy w zewnętrznym kąciku oka. Unikaj pokrywania opadającej powieki perłowym cieniem, który daje efekt uwypuklenia.   Dołącz do fanów serwisu KOBIETA.WP.PL na Facebooku i wygrywaj nagrody!"
http://kobieta.wp.pl/kredka-krolowa-makijazu-5982428564877953a,"Kredka - królowa makijażu Kredka to podstawowy element damskiej kosmetyczki. Nasze mamy malowały się często tylko kredką, twierdząc, że nie potrafią wyczarować pięknego makijażu za pomocą cieni. My raczej skłaniamy się ku cieniom, przekonane, że kreska to wyższa szkoła jazdy. Najrzadziej używamy kredki do ust, zapominając, że to dzięki konturówce możemy pięknie poprawić kształt czy wielkość warg, a makijaż będzie trwalszy. Kredka to podstawowy element damskiej kosmetyczki. Nasze mamy malowały się często tylko kredką, twierdząc, że nie potrafią wyczarować pięknego makijażu za pomocą cieni. My raczej skłaniamy się ku cieniom, przekonane, że kreska to wyższa szkoła jazdy. Najrzadziej używamy kredki do ust, zapominając, że to dzięki konturówce możemy pięknie poprawić kształt czy wielkość warg, a makijaż będzie trwalszy. Pod względem przeznaczenia możemy wyszczególnić kredki: do oczu, do brwi, kredki do ust i cienie w kredce (o kremowej konsystencji). Ponadto możemy podzielić kredki na: ● wodoodporne,
● hypoalergiczne,
● wysuwane (rysik osadzony w plastikowym opakowaniu),
● tradycyjne,
● z gąbeczką na drugim końcu (do rozcierania, przydymiania),
● z gumką na drugim końcu (do poprawek). Warto również nadmienić, że każdy rodzaj wspomnianych kredek może występować w różnorakiej gamie kolorystycznej. Pomimo istnienia przeróżnych kredek najpopularniejszą i najczęściej stosowaną nadal pozostaje kredka do oczu. W szczególności upodobałyśmy sobie kredkę czarną, najlepiej wodoodporną i zarazem miękką, która na wiele godzin podkreśla nasze spojrzenie. Przy wyborze kredki do ust warto zastanowić się, jaki kolor pomadki najczęściej używamy – być może okaże się, że wystarczy zaopatrzyć się w jedną kredkę w kolorze naturalnym (zbliżonym do naszego naturalnego koloru ust) – która dzięki swojej neutralnej barwie pasować będzie na każdą okazję i do każdego makijażu. Kredki do brwi przeważnie wybieramy w kolorach brązu i szarości, rzadziej czerni. Ważne jest, aby kredka do brwi była odrobinę twardsza od kredki do oczu – twarda i dobrze naostrzona kredka umożliwi nam precyzyjne domalowanie cienkich kresek, imitujących nasze naturalne włoski. Kolorystykę kredki powinnyśmy dobierać, mając na uwadze nasz naturalny kolor brwi i włosów, ewentualnie możemy lekko przyciemnić brwi. Zanim zaczniemy makijaż należy zawsze zatemperować kredkę – tylko wówczas uzyskamy cienką i precyzyjną linię. Kolor kredki musi komponować się z kolorystyką całego makijażu oraz z naszym typem kolorystycznym. Pamiętajmy, że kredki w kolorze zielonym lub niebieskim mogą podkreślić zaczerwienienia powiek lub oka, tak samo kredka w tonacji czerwonej (czerwień, róż, śliwka) może stworzyć „zapłakane” oko. Dlatego uważajmy planując kolory, ale z drugiej strony uwolnijmy się od nieśmiertelnej czerni. Ciekawy makijaż wykonamy kredką grafitową, grafitowo-granatową, brązową i fioletową. POLECAMY:   Makijaż a`la Lady Gaga – jak go wykonać samodzielnie?    Trendy na jesień w makijażu    Jesień w stylizacji paznokci    Makijaż krok po kroku  Co możemy stworzyć za pomocą kredki? ● Na pewno piękne łuki brwiowe – oprócz przyciemniania brwi kredką również skorygujemy ich kształt.
● Piękne usta - poprawimy kształt, jeśli występuje asymetria, powiększymy nieco wargi, jeśli uważamy że są za małe, zmniejszymy, jeśli są zbyt pełne. Jeśli pomalujemy kredką całą powierzchnię ust i rozetrzemy, to nałożona później pomadka lub błyszczyk, będą się trzymać ust o wiele dłużej, niż gdybyśmy to zrobiły bez takiego podkładu.
● Zagęścimy rzęsy – za pomocą cieniutkiej czarnej kreski poprowadzonej na linii rzęs stworzymy optyczne zagęszczenie rzęs.
● Wykonamy modne od paru sezonów kreski – kreskę łatwiej jest wykonać kredką niż eyelinerem, dla początkujących jest to najlepsza opcja aby nabrać pewności ręki oraz wyuczyć się najlepszego kształtu, grubości i długości kreski dla swoich oczu. Jeśli chcemy, aby kreski były trwałe, to albo wykonajmy je wodoodporną kredką, albo na linie nałóżmy pędzelkiem matowy cień w kolorze kredki. W przeciwnym razie kreski bardzo szybko zaczną się odbijać na górnej powiece, tworząc nieestetyczne plamy.
● Wykonamy w ekspresowym tempie smoky eyes – najpierw należy obrysować oko miękką kredką oko, następnie pędzelkiem lub gąbeczką (często kredki mają na swoim drugim końcu gąbkę do rozcierania) rozcieramy linie, aby uzyskać efekt przydymienia. Zaleta kredki jest taka, że się nie osypuje, tak jak czarny cień.
● Wymodelujemy kształt oka – kredką tak jak i cieniem możemy w łatwy sposób poprawić kształt oka, skorygować opadający kącik czy opadającą powiekę, powiększyć oko wyciągając je do góry i na zewnątrz. Najpierw „szkicujemy”, a następnie rozcieramy. Warto przy tej opcji nałożyć cień w wybranym kolorze, aby zagruntować kredkę, żeby nie odbijała się na powiece.
● Wykonamy szybko makijaż dzienny – wystarczy kredką podkreślić linię rzęs w celu ich zagęszczenia, następnie przyciemnić zewnętrzne kąciki górnej i dolnej powieki, rozetrzeć kredkę, aby lekko przydymić makijaż i na końcu nałożyć jeden wybrany cień. Uzyskamy dwukolorowy makijaż dużo szybciej i łatwiej, niż gdybyśmy cieniowały oko różnymi kolorami.
● Cienie w kredce są idealne dla początkujących; nie osypują się, łatwo się nakładają, rozsmarowują, łączą ze sobą. (jj/ma) POLECAMY:   Makijaż a`la Lady Gaga – jak go wykonać samodzielnie?    Trendy na jesień w makijażu    Jesień w stylizacji paznokci    Makijaż krok po kroku"
http://kobieta.wp.pl/historia-smoky-eyes-pomysl-polaka-ktory-podbil-serca-kobiet-5982318527279745a,"Historia smoky eyes: pomysł Polaka, który podbił serca kobiet Zmysłowy i tajemniczy, a jednocześnie jeden z najbardziej popularnych – makijaż smoky eyes to fenomen. Powstał prawie 100 lat temu w czasach eleganckiej dekady lat 20. Początkowo był stosowany jedynie w charakteryzacji filmowej, ale szybko pokochały go nie tylko aktorki, lecz także zwykłe kobiety. Zmysłowy i tajemniczy, a jednocześnie jeden z najbardziej popularnych – makijaż smoky eyes to fenomen. Powstał prawie 100 lat temu w czasach eleganckiej dekady lat 20. Początkowo był stosowany jedynie w charakteryzacji filmowej, ale szybko pokochały go nie tylko aktorki, lecz także zwykłe kobiety. Lata 20. nieodmiennie kojarzą nam się z wyrafinowaną elegancją oraz charakterystycznym stylem. Była to era jazzu, rozpędzonych automobilów oraz wyemancypowanych kobiet. W odróżnieniu od czasów współczesnych, gdy coraz popularniejsze stają się kobiece kształty, w międzywojniu ideałem była figura chłopięca – mały biust, wąskie biodra. Dlatego w garderobie tamtego okresu królowały sukienki przed kolano z przedłużanym stanem (tzw. flapper dress) oraz  krótkie fryzurki z grzywką  (bob), które nadawały twarzy odpowiednią ramę, podkreślając jej kontury. Uwieńczeniem wizerunku stylowej kobiety lat 20. był oczywiście odpowiedni makijaż – zmysłowy i dramatyczny – zainspirowany wyglądem aktorek kina niemego. Twórcą makijażu smoky eyes jest Max Factor, wynalazca kosmetyków oraz jeden z pionierów przemysłu kosmetycznego. Urodził się w Zduńskiej Woli jako Maksymilian Faktorowicz w 1872 roku. Był jednym z czworga dzieci Abrahama Faktorowicza. Od 14 roku życia musiał sam zarabiać na swoje utrzymanie, dlatego zatrudnił się jako pomocnik aptekarza, pracował także w drogerii. Już wtedy próbował robić pierwsze kosmetyki. Po kilku latach pracy założył własny sklep, w którym sprzedawał peruki oraz produkty kosmetyczne. Mieszkał wówczas w Moskwie i zajmował się także charakteryzacją aktorów teatralnych. Na początku XX wieku przeprowadził się do Stanów Zjednoczonych, gdzie zaczął współpracę z aktorami hollywoodzkimi, tworzył też pierwsze serie kosmetyków do makijażu. Specjalnie na potrzeby charakteryzacji filmowej opracował makijaż, który pozwalał na podkreślenie ekspresji twarzy aktorek. W czasach kina niemego, gdy artyści nie mogli wykorzystać siły głosu, możliwość wyrażania emocji za pomocą gestów i mimiki była niezwykle ważna. Widzowie, nie mogąc słyszeć aktorów, bardzo wiele odczytywali z ich twarzy. Dla Maxa Factora było oczywiste, że makijaż musi w wyrazisty sposób podkreślać oczy bohaterów filmowych. Konieczne było więc wzmocnienie ramy oczu, dlatego zastosował kajal, by zaznaczyć mocniej powieki. Krawędzie kresek zostały natomiast roztarte – by nadać spojrzeniu zmysłowości i tajemniczości. Dramatyczny makijaż oczu kontrastował z bladą cerą, rozjaśnioną pudrem. Makijaż filmowy bardzo szybko podchwyciły kobiety, stosując sztuczkę Maxa Factora na własny użytek. W klasycznej wersji, stworzonej w latach 20. przydymione powieki były najważniejszym elementem kompozycji wizażowej. Linia brwi była cienka i opadająca lekko w dół, usta – blade i wąskie, kości policzkowe mocno zaakcentowane, skóra twarzy rozjaśniona. Ten pierwowzór na przestrzeni dekad był wielokrotnie modyfikowany wraz ze zmieniającą się modą oraz kanonem piękna. Jednak sama idea czarnej kreski o wycieniowanej krawędzi pozostała niezmienna. Chociaż smoky eyes pokochały kolejne pokolenia kobiet, warto pamiętać, że nie jest to makijaż uniwersalny i odpowiedni na każdą okazję – wręcz przeciwnie najlepiej pasuje do stylizacji wieczorowych. W wersji bardziej użytkowej, odpowiedniej na dzień, można wykreować efekt zadymionych powiek, bazując na jaśniejszych kolorach, utrzymanych w tonacji beżowo-brązowej, taki makijaż będzie łagodniejszy, bardziej naturalny. Gdy decydujemy się na wieczorową, klasyczną, wersją smoky eyes, warto pamiętać o kilku ważnych zasadach. Nie jest to makijaż graficzny, dlatego kreskę, którą nanosimy kredką lub eyelinerem, by wzmocnić ramę oczu, musimy umiejętnie rozetrzeć, używając ciemnego cienia do powiek, by stworzyć efekt przydymionej powieki. Bardzo ważne jest zbudowanie gradientu koloru, by na powiece powstawała smuga, a nie czarny kleks. Przy takiej intensywności makijażu niezbędną jest odpowiednia stylizacja rzęs, należy je kilkakrotnie pomalować czarnym tuszem, można też zagęścić doklejając sztuczne kępki w zewnętrznym kąciku oka. Skóra twarzy powinna być idealnie wygładzona, a  cienie pod oczami  rozjaśnione, konieczne jest więc zastosowanie korektorów i  bazy pod makijaż . By nie tworzyć zbyt krzykliwego wizerunku, najlepiej zrezygnować w wyrazistej czerwonej szminki, wystarczy delikatnie, 
błyszczący błyszczyk. Klasyczna wersja makijażu opiera się na czarni, ale obecnie modne są bardziej kolorowe kompozycje wizażowe, dlatego możemy śmiało sięgać po cienie granatowe, brązowe, grafitowe, śliwkowe. Dobrym pomysłem jest także dodatek błyszczącego pyłku. Małgorzata Brzezińska / AK / Kobieta WP POLECAMY:   Jak krok po kroku wykonać makijaż smoky eye?    Makijażowe know-how – szkoda, że tych rzeczy nie wiedziałaś wcześniej"
http://kobieta.wp.pl/makijaz-oczu-podstawy-i-triki-6114387256571521a,"Makijaż oczu – podstawy i triki Starannie i prawidłowo wykonany makijaż oczu to doskonałe dopełnienie każdej stylizacji. Rzadko spotykamy kobiety, które nie podkreślają spojrzenia starannym makijażem. Pamiętajmy, że oczy są stale wyeksponowane, więc każdy błąd w ich makijażu będzie widoczny, warto więc wykonać go starannie, zainwestuj też w odpowiednie akcesoria do makijażu oczu. Najważniejsze jest przygotowanie powiek pod makijaż oczu tak, aby był trwały i długo cieszył nas intensywnym kolorem. Idealny makijaż oczu nie jest wcale trudny w wykonaniu, wystarczą odpowiednie akcesoria, dobrze dobrane kolory i przemyślany pomysł. Nieudany makijaż oczu to najczęściej niewłaściwe przygotowanie skóry pod cienie lub brak precyzji.  Idealny makijaż oczu sprawia, że wydają się większe, wyraźne, ich kolor i kształt są podkreślone. Odpowiedni makijaż oczu skoryguje też ich kształt. Nie musisz być wykwalifikowaną makijażystką, aby twój codzienny i wieczorowy makijaż oczu wyglądał doskonale. Staranne i przemyślane ułożenie cieni na powiekach sprawi, że twój makijaż oczubędzie perfekcyjny.  Bez odpowiednich pędzli do makijażu oczu ani rusz. Profesjonaliści używają kilkunastu do kilkudziesięciu rodzajów, ale na początek wystarczą trzy. Najważniejszy jest to gładki i płaski pędzel do powiek z miękkiego włosia, najlepiej naturalnego. Najczęściej wykorzystujemy go do jasnych kolorów. Makijaż oczu wykonasz nim wielokrotnie, jeśli będzie dobrej jakości nie zużyje się nawet od częstego użytkowania i mycia. Pamiętaj o czyszczeniu pędzli do makijażu po każdym użyciu. Drugim równie ważnym pędzlem do makijażu oczu jest mniejszy, z krótkim puszystym włosiem. Używamy go do naniesienia ciemniejszych cieni do powiek przy linii rzęs i kącikach oczu. W idealnym makijażu oczu może ci się też przydać pędzelek do konturowania oka.  Ważna jest  technika makijażu oczu  nakładania cieni kolorowych w kącikach – nakładamy je plamkami i pierwszą warstwę wygładzamy. Później dla większego efektu możemy nałożyć nieco więcej tego samego koloru blisko rzęs i zewnętrznego kącika. Aby wyglądać jak gwiazda w idealnym makijażu oczu postaraj się zadbać o to, aby skóra była wypoczęta, czysta i nawilżona. Podstawą w makijażu oczu jest regularna pielęgnacja. Nigdy nie śpij z makijażem na twarzy, w szczególności na powiekach, gdyż powieki mają najcieńszą i  delikatną skórę. Regularne wklepywanie kremu pod oczy i do powiek również przyczyni się do tego, że twój makijaż będzie bezbłędny.  Aby uniknąć zabrudzenia policzków drobinkami cieni, nałóż na ich górną część nieco sypkiego pudru. Kiedy skończysz wykonywać makijaż oczu, po prostu zmieciesz go dużym pędzlem wraz z zabrudzeniami.  Zapoznaj się z ofertą baz pod makijaż oczu. W zależności od wieku, okazji i cery wybierzesz bazę wygładzającą, utrwalającą bądź nawilżającą. Przygotuje ona powieki pod makijaż oczu tak, aby był trwały i nie osypywał się. Na co dzień do pracy możesz wybrać klasyczny, podstawowy makijaż oczu w odcieniach beży i brązów. Najprostszy i sprawdzony wzór to jasny cień na powiekach i ciemniejszy akcent przy linii rzęs w formie ciemniejszego cienia, kredki do oczu bądź linera. Taki makijaż oczu będzie pasował do każdego koloru tęczówki. Jeśli chcesz podkreślić kolor oczu makijażem, możesz na przykład użyć odcieni różowych lub beżowych dla błękitnych oczu, lub brązowych czy granatowych dla zielonych oczu. Panie dojrzalsze powinny unikać odcieni perłowych i mocno opalizujących, gdyż podkreślają zmarszczki i cienką skórę. Jeśli masz problem z zaczerwienieniami skóry powiek, pamiętaj o gamie kolorowych korektorów. Zielony korektor zniweluje zaczerwienienie powiek, z kolei fioletowy – zażółcenia. Możesz poprawić kształt oka przy pomocy makijażu. Jeśli specjalny makijaż oczu ma je powiększyć, ożywić lub sprawić, aby wydawały się szerzej rozstawione, unikaj dużej ilości ciemnych cieni, gdyż pomniejszają oczy. Zmęczona skóra powiek jest też bardziej sucha, dlatego wybieraj cienie o kremowej, lekkiej konsystencji. Aby oczy wydawały się szerzej rozstawione i większe – cień o intensywnym lub ciemniejszym kolorze umieść po zewnętrznej stronie oka, u góry kącika, rozcierając cienie. Jeśli używasz kredki do oczu lub eyelinera– nie rysuj linii wokół całego oka, tylko ogranicz kreskę do zewnętrznego kącika. Jeśli masz zbyt szeroko osadzone oczy, również pomoże ci staranny makijaż oczu. Wystarczy, że nieco ciemniejszy cień do powiek umieścisz przy wewnętrznym kąciku, a pozostałą część pomalujesz nieco jaśniejszą paletą cieni. Aby ożywić spojrzenie używaj rozświetlacza, albo jasnych opalizujących cieni w wewnętrznych kącikach oczu, doda im to blasku. Najlepiej sprawdzają się klasyczne makijaże oczu jak np. smokey smokey eyes."
http://kobieta.wp.pl/nadpotliwosc-stop-5982398062371969a,"Nadpotliwość stóp Podczas jednego upalnego dnia stopy mogą wytworzyć nawet pół litra potu. Jest to bardzo dużo zważywszy na niewielką powierzchnię, jaką zajmują. I chociaż pocenie się jest naturalnym sposobem obniżenia temperatury ciała nikt nie lubi mieć na sobie wilgotnych skarpet lub ślizgających się w butach, mokrych stóp. Pocenie się nie powinno być powodem wstydu i zaniżonej samooceny. Podczas jednego upalnego dnia stopy mogą wytworzyć nawet pół litra potu. Jest to bardzo dużo zważywszy na niewielką powierzchnię, jaką zajmują. I chociaż pocenie się jest naturalnym sposobem obniżenia temperatury ciała nikt nie lubi mieć na sobie wilgotnych skarpet lub ślizgających się w butach, mokrych stóp. Pocenie się nie powinno być powodem wstydu i zaniżonej samooceny. Poci się każdy, tym bardziej latem, kiedy temperatury przekraczają 25C. Jeżeli jednak pocimy się bardzo intensywnie nie można tego bagatelizować. Nadpotliwość stóp jest tym bardziej uciążliwa, że może być przykra dla otoczenia i realnie utrudniać lub uniemożliwiać kontakt z ludźmi. Ponadto nieleczona może przyczynić się do rozwoju grzybicy, dla której wilgoć jest najlepszym sprzymierzeńcem, powstania stanów zapalnych oraz pęknięć i otarć naskórka. Nadpotliwość może również świadczyć o zmianach hormonalnych, otyłości, zaburzeniach metabolicznych, lub być wywołana przypływem nagłych emocji (stres, obawa, podniecenie). Codzienna pielęgnacja stóp Częsta i systematyczna pielęgnacja stóp jest w połowie kluczem do sukcesu. Stopy należy myć często, w letniej (nigdy gorącej) wodzie, a przed założeniem obuwia spryskać je dezodorantem przeznaczonym wyłącznie do stóp. Jeżeli stopy mają tendencje do pocenia warto używać talku i wkładek przeciwpotnych, zaś obuwie powinno być wykonane z prawdziwej skóry. Nie zapominajmy także o skarpetach, koniecznie bawełnianych, które pozwolą skórze stóp swobodnie oddychać. Skarpety syntetyczne uniemożliwiają stopom oddychanie oraz intensyfikują, nie zawsze przyjemny, zapach. Pomocne zioła Optymalna moc ziół opiera się przede wszystkim na ich regularnym stosowaniu. Moczenie stóp w ziołowym naparze m.in. z rozmarynu, kory dębu, skrzypu polnego, łopianu czy pokrzywy ogranicza ryzyko rozwoju grzybów i bakterii, a także reguluje pracę gruczołów potowych. Stopy należy moczyć przez ok. 15 minut, po czym dokładnie je osuszyć i założyć czyste, bawełniane skarpety. Czynność tą powtarzać ok. 3 razy w tygodniu, najlepiej co drugi dzień. POLECAMY:   Wybierz urodzinowe logo WP!  Leczenie nadpotliwości Toksyna botulinowa Przed zabiegiem skóra zostaje znieczulona (np. preparat Emla). Następnie za pomocą cienkiej igły, w jednocentymetrowych odstępach zostaje wstrzyknięta toksyna botulinowa typu A (uzyskiwana z bakterii Clostridium botulinum). Po wstrzyknięciu dochodzi do blokady działania nerwów, które zaopatrują gruczoły wydzielania zewnętrznego, a wydzielanie potu zostaje ograniczone bądź zahamowane. Pierwszych efektów należy spodziewać się maksymalnie po 4-7 dniach. Efekt końcowy nie jest jednak trwały i utrzymuje się przez kilka miesięcy, do roku czasu. Po tym czasie powstają nowe zakończenia nerwowe i produkcja potu wzrasta. Przeciwwskazaniami do wstrzyknięcia botoxu są ciąża i karmienie piersią, infekcje skóry, niektóre choroby neurologiczne, nadwrażliwość na albuminę oraz przyjmowanie antybiotyków z grupy aminoglikozydów. Antyperspiranty W swoim składzie zawierają m.in. sole glinu lub etanol. Wykazują działanie krótkotrwałe, które polega na czasowym zamknięciu/ zablokowaniu przewodów potowych. Początkowo stosuje się je codziennie (zazwyczaj na noc), a następnie stopniowo zmniejsza się liczbę aplikacji do jednej na 1-3 tygodnie. Jonoforeza Jest to popularny zabieg leczniczy polegający na wprowadzeniu ładunku elektrycznego poprzez prąd stały. Brzmi groźnie, jednak w praktyce jest zupełnie inaczej. W głąb skóry wprowadzany jest lek – najczęściej są to wysokoskoncentrowane ampułki. Zabieg jest całkowicie bezbolesny, zaś jego efektem jest ograniczenie nadpotliwości oraz nawilżenie i zdrowy wygląd skóry. Przeciwwskazaniami do wykonywania jonoforezy są m.in. ciąża, padaczka, choroby serca i otwarte rany. Leczenie ogólne - leki uspokajające
- leki antycholinergiczne
- leki homeopatyczne POLECAMY:   Wybierz urodzinowe logo WP!"
http://kobieta.wp.pl/zdrowe-stopy-jak-o-nie-dbac-5982663377232513a,"Zdrowe stopy - jak o nie dbać? Stopy podtrzymują ciężar naszego ciała i pozwalają zachować prawidłową postawę. Nieustannie zmuszane są do wysiłku, dlatego należy o nie odpowiednio zadbać. Bo piękne stopy niewątpliwie są atutem kobiety. Latem je eksponujemy i musimy o nie szczególnie dbać. Co zrobić, gdy bolą, puchną oraz wyglądają nieestetycznie? Stopy podtrzymują ciężar naszego ciała i pozwalają zachować prawidłową postawę. Nieustannie zmuszane są do wysiłku, dlatego należy o nie odpowiednio zadbać. Bo piękne stopy niewątpliwie są atutem kobiety. Co zrobić, gdy bolą, puchną oraz wyglądają nieestetycznie? Jak je pielęgnować i zapobiegać chorobom? Jakie buty mogą powodować deformacje stóp? Zacznijmy od wyboru odpowiednich butów na lato. Jackie Sutera z Nowego Jorku, która zajmuje się leczeniem chorób stóp, twierdzi że tak naprawdę klapki nie są odpowiednim obuwiem, w którym powinniśmy chodzić od rana do wieczora. Zazwyczaj noga ślizga się w nich, nie ma stabilnego oparcia i może to być przyczyną problemów, np. bólu pięty, mięśni, ścięgien, a także deformacji palców. Chociaż ekspertka zaznacza, że nie wszystkie klapki, japonki czy sandały są złej jakości. Dlatego warto wybrać takie, które będą bezpieczne dla naszego zdrowia. - Najlepsze są sandały z grubszą podeszwą, które podpierają łuk stopy. Warto pamiętać, że im więcej pasków, tym lepiej, bo zapobiega to przesunięciom się nóg. Nie powinnaś zginać stopy w połowie. Jeśli tak się dzieje, to jest to niepokojący sygnał do zmiany obuwia - twierdzi Jackie Sutera. Ogranicz odciski Pamiętaj, że buty powinny być lekkie i przewiewne. Często kupujemy sandały, które obcierają nasze stopy i powodują uciążliwe odciski. Bo ważniejszym kryterium jest ładny wygląd. Dlatego nierzadko na naszych nogach pojawiają się otarcia, rany i bolesne pęcherze. Co zrobić, aby zapobiec tym przykrym dolegliwościom? - Musimy kupić wygodne buty. Powinniśmy szukać miękkich tkanin i skór. Aby jednak uniknąć nieprzyjemnych sytuacji, zanim wyjdziemy na zewnątrz, warto pochodzić w nowych butach w domu - mówi Jane Andersen, specjalista ds. podologii z Chapel Hill w Północnej Karolinie. Ekspertka zaznacza, że czasami nawet idealnie dobrane obuwie może być przyczyną problemów. Jeżeli pojawią się otarcia, najlepiej oczyścić je ciepłą wodą i mydłem, a rany odpowiednio zdezynfekować. Niewielkie odciski możemy usunąć sami, stosując specjalne plastry, kremy lub żele. Odpowiednia pielęgnacja Podstawą pielęgnacji jest mycie, dokładne osuszanie oraz nawilżanie. Nasze stopy muszą być zadbane, a paznokcie wypielęgnowane. Jednak Jane Andersen, specjalista ds. podologii (zajmuje się leczeniem chorób stóp) z Chapel Hill w Północnej Karolinie twierdzi, że należy uważać, bo np. pedicure może być też źródłem problemów. Jeśli akcesoria kosmetyczne nie są regularnie czyszczone, mogą doprowadzić do zakażeń bakteryjnych, grzybicy paznokci, wirusowego zapalenia i innych dolegliwości. Na przykład pilniczek lub cążki mogą być siedliskiem bakterii, wirusów, grzybów czy roztoczy, którymi można się zarazić, dlatego należy je odpowiednio dezynfekować. Usuń zrogowaciały naskórek Wiele kobiet ma problem z wysuszoną i popękaną skórą pięt. Jackie Sutera, która zajmuje się leczeniem chorób stóp, radzi, aby za pomocą pumeksu pozbyć się zrogowaciałego naskórka i zastosować specjalny krem nawilżający. Ekspertka dodaje, że nie należy bagatelizować problemu, gdyż suche pięty często są oznaką grzybicy, łuszczycy, cukrzycy czy problemów z tarczycą. Stwardniałą skórę możemy usunąć np. podczas kąpieli. Najlepszym sposobem jest wymoczenie stóp w wodzie z dodatkiem mydła i dwóch łyżek soli kuchennej lub leczniczej. Taki zabieg zmiękczy zrogowaciały naskórek. Po nim należy stosować kremy do stóp zawierające olejki z mięty, szałwii albo rumianku, które m.in. łagodzą podrażnienia. W zlikwidowaniu tego nieestetycznego problemu może pomóc też specjalny peeling. Zapobiegaj poceniu się stóp Latem dokucza nam nadmierna potliwość. A wilgoć zwiększa ryzyko infekcji. Jane Andersen radzi, aby często zmieniać skarpetki i odświeżać nogi. Można stosować specjalne kremy lub dezodoranty, które zapobiegają poceniu się stóp.
Ekspertka twierdzi, że pomóc może kompres. Należy zaparzyć mocną, czarną herbatę, poczekać aż ostygnie i moczyć w niej nogi przez około 30 minut. Specjalistka sugeruje, że taniny zawarte w herbacie zmniejszają wydzielanie potu. Zlikwiduj obrzęki Zmęczenie oraz opuchnięcia stóp dokuczają nam zwłaszcza latem. Ulgę przyniosą kąpiele w chłodnej wodzie z dodatkiem soli, a także unoszenie nóg do góry. Jeżeli jednak te zabiegi nie przyniosą poprawy, należy zgłosić się do lekarza, gdyż mogą być objawem poważnych chorób. Opuchnięcia często związane są z niewydolnością układu krążenia lub zapaleniem stawów. Zachowaj ostrożność chodząc boso Jane Andersen wyjaśnia, że chodzenie latem boso może nam sprawić radość, ale z drugiej strony może nas narazić na niepotrzebne problemy, np. zwiększone ryzyko zakażenia wirusowego (brodawki) czy bakteryjnego. Stopy są również bardzo dobrym miejscem do rozwoju mikroorganizmów, które wywołują grzybicę.
A w przypadku skaleczenia może dojść do zanieczyszczenia ziemią i zakażenia groźnymi drobnoustrojami - laseczkami tężca. Poza tym badania naukowców z Uniwersytetu w Miami wykazały, że na klapkach znajduje się aż 18 tysięcy bakterii, w tym niebezpieczny dla zdrowia gronkowiec złocisty. - Często nawet nie zdajemy sobie sprawy, że kiedy wracamy ze spaceru po ulicach miasta w „otwartych butach”, przynosimy do domu mnóstwo zanieczyszczeń - uważa Phillip Tierno, specjalista mikrobiologii klinicznej i immunologii w Langone Medical Center. Dlatego jego zdaniem po powrocie do domu należy wyczyścić buty i dokładnie umyć nogi. Tekst na podst. huffingtonpost.com ms/(kg)   Dlaczego puchną nogi?    Przestań liczyć kilogramy!    Jak poznać, że ona jest fleją?  POLECAMY:  Zumba - tańcz i chudnij   Hit: Rajstopy w sprayu!"
http://kobieta.wp.pl/domowe-spa-dla-stop-5982725840974465a,"Domowe spa dla stóp Zadbane stopy w eleganckich sandałkach zdecydowanie zwracają uwagę. Aby latem były w dobrej kondycji i nie przysparzały kłopotów, warto zadbać o nie już teraz. Zadbane stopy w eleganckich sandałkach zdecydowanie zwracają uwagę. Aby latem były w dobrej kondycji i nie przysparzały kłopotów, warto zadbać o nie już teraz. Według chińskiej medycyny ludowej stopy są mapą całego organizmu. Mieszczą się na nich strefy refleksyjne, które odpowiadają poszczególnym częściom ciała. Ich kondycja ma wpływ na właściwe funkcjonowanie naszego organizmu. Po całym dniu mają prawo być zmęczone, mogą nawet nieco spuchnąć. Dodatkowo, uwięzione w butach przez wiele godzin, są narażone na pocenie się i zagrożone rozwojem szkodliwej mikroflory, która może być przyczyną grzybicy. Skóra stóp bardzo łatwo też się przesusza, a naskórek rogowacieje, szczególnie na piętach. Dlatego tak ważna jest ich systematyczna, codzienna pielęgnacja. Podarujmy naszym zmęczonym stopom chwilę relaksu – one też potrzebują pielęgnacji i wypoczynku. Efekt będzie natychmiastowy: od razu poczujemy ulgę, stopy wydadzą się lżejsze, a nasze samopoczucie zdecydowanie polepszy się. Domowe SPA Po powrocie z pracy, szczególnie po dniu spędzonym w pantoflach na wysokich obcasach, warto zafundować stopom kąpiel w chłodnej wodzie z dodatkiem Soli imbirowej relaksującej. Ta z oferty firmy FLOSLEK działa odświeżająco, usuwa objawy pieczenia i zmęczenia nóg. Zawarty w niej olejek imbirowy pobudza krążenie, działa antyseptycznie i przeciwbólowo. Pozwala też na bezbolesne i łatwe usunięcie zrogowaciałego naskórka. Przyrządzając taką kąpiel, warto dodatkowo wrzucić do wody kilka kamyków, które zapewnią stopom odprężający masaż. Masz skłonności do powstawania odcisków czy rogowacenia? Po kąpieli zastosuj płyn zmiękczający naskórek. Wystarczy kropla preparatu na wybrane miejsce i chwila masażu. Preparat hamuje rogowacenie naskórka i jego pękanie. Wygładza też skórę i likwiduje szorstkość. Na koniec wetrzyj krem pielęgnujący. Wybierz taki, który który będzie najbardziej odpowiadał twoim potrzebom.  Idealny krem Stopy wymagają odpowiedniego nawilżenia. W każdej kosmetyczce powinien więc znaleźć się Intensywnie nawilżający krem do stóp. Dzięki niemu skóra staje się elastyczna i gładka, mniej szorstka i skłonna do złuszczania. Krem regularnie stosowany poprawia ogólny wygląd skóry. Jego doskonałe działanie nawilżające związane jest z zahamowaniem utraty wody, jak również z dostarczeniem jej z zewnątrz poprzez aktywne składniki (mocznik, glicerynę, sok z aloesu). Chroni też naskórek przed powstawaniem podrażnień i mikrourazów. Przy skórze bardzo podatnej na przesuszenia i pękanie, warto sięgnąć po krem do stóp i pękających pięt z linii Foot Care firmy FLOSLEK. Ten preparat skutecznie likwiduje zrogowacenia i pęknięcia skóry na piętach, śródstopiu i wokół paznokci. Olejek z drzewa herbacianego (tea tree oil) działa antybakteryjnie i przeciwgrzybiczo. Jest naturalną substancją, która korzystnie wpływa na pęknięcia i stany zapalne skóry. Latem, stopy narażone są na zwiększoną potliwość. W takim przypadku, z pomocą przyjdzie Krem do stóp przeciw nadmiernej potliwości, który zlikwiduje też nieprzyjemny zapach. Poleca się także stosowanie Odświeżającego dezodorantu do stóp – skutecznie zapobiega powstawaniu przykrego zapachu na ponad 12 godzin. Zmniejsza również nadmierne pocenie się stóp, przyjemnie chłodzi, odświeża i odpręża. informacja prasowa Floslek"
http://kobieta.wp.pl/pokaz-mi-stopy-5982691276329601a,"Pokaż mi stopy! Piękna stopa to zdrowa stopa: miękkie podbicie, brak pęknięć na pietach, zrogowaceń, wrastających paznokci. Doprowadzić stopy do porządku może zdolna kosmetyczka, wykonując profesjonalny zabieg pedicure. Niektóre czynności jesteśmy w stanie zrobić same w domu, redukując czas i koszty. Piękna stopa to zdrowa stopa: miękkie podbicie, brak pęknięć na pietach, zrogowaceń, wrastających paznokci. Doprowadzić stopy do porządku może zdolna kosmetyczka, wykonując profesjonalny zabieg pedicure. Niektóre czynności jesteśmy w stanie zrobić same w domu, redukując czas i koszty. Jak mieć piękne stopy, radzi magazyn „Allure”. Wymocz je Nawet najpiękniej pomalowane paznokcie u stop nie ukryją ich suchości, zrogowaceń i popękanej skóry. Stopy zasługują na minimum luksusu, wiec przynajmniej trzy razy w tygodniu, a najlepiej codziennie, funduj im relaksującą kąpiel. Wymocz je porządnie w letniej wodzie z dodatkiem soli lub nawilżających olejków. Kąpiel stóp w wodzie z sokiem wyciśniętej cytryny, sprawi, iż łatwiej będzie usunąć twardy naskórek, a kwas owocowy zawarty w cytrynie sprawi, iż stopy staną się bardziej delikatne. Trzyj z umiarem Domowy pedicure rozpoczynamy od sięgnięcia po tarkę. Pozbądźmy się natomiast pumeksów, w których goszczą spore ilości bakterii oraz tarek metalowych, które ranią skórę. Nie stosujmy też popularnej w zeszłym stuleciu tzw. omegi, czyli żyletki do stóp. Najbardziej odpowiednia tarka pokryta jest z obu stron drobnym papierem ściernym. Na sucho należy użyć strony z grubszym papierem, pozbywając się zgrubień z pięt i skóry palców. Jeśli skóra na piętach popękała, tarki należy użyć delikatnie wzdłuż pęknięć. Przy domowym pedicure warto pamiętać, aby nie ścierać pięt co kilka dni: naskórek wówczas zacznie odrastać grubszy i w błyskawicznym tempie. Od kilku sezonów hitem domowego pedicure na zachodzie jest tarka z opiłkami diamentów, która delikatnie, ale skutecznie wygładza najbardziej szorstką skórę na stopach.  Peeling Porządne tarcie wykonujmy raz na dwa tygodnie, natomiast złuszczający peeling można z powodzeniem zafundować sobie co kilka dni. W drogeriach jest bogata oferta rozmaitych preparatów peelingujących, przeznaczonych tylko do stóp: gruboziarniste, drobnoziarniste, chłodzące, z drobinkami pumeksu, zmielonego orzecha, lub solą morską. Na fali ekologii i furory metody „zrób to sam” popularnością cieszy się przepis na peeling do stóp. Mieszamy szklankę drobno zmielonej soli morskiej z kilkoma łyżkami oleju kokosowego, dodajemy kilka kropelek olejku miętowego albo pół wyciśniętej limonki. Otrzymujemy w ten sposób cały słoiczek eko-produktu, którego fanką jest, np. Gwyneth Paltrow. Mocznik i wazelina Każda szanująca się firma kosmetyczna ma w swojej ofercie przynajmniej kilka kremów, balsamów lub masek obiecujących bajeczną gładkość i fantastyczną miękkość stóp po ich zastosowaniu. Jeśli przyjrzymy się bliżej składom tych preparatów zauważymy, że dwa z nich się powtarzają. Nawilżająco-złuszczający mocznik i natłuszczająca wazelina to obowiązkowy duet w walce o miękkie stopy. Warto pamiętać, że kiedy stężenie mocznika w kremach do stóp sięga 2-10 proc., wówczas wykazuje on działanie typowo nawilżające oraz ułatwiające przenikanie składników aktywnych do głębszych warstw skóry. Natomiast, gdy jego stężenie wynosi powyżej 10 proc., produkt ma wówczas właściwości delikatnie złuszczające, reguluje rogowacenie naskórka i zmiękcza go.  Foliowanie Po wymoczeniu, przetarciu, speelingowaniu i wtarciu kremu nawilżającego lub natłuszczającego, czeka nas kilka minut niewygodnego siedzenia ze stopami do góry, aby produkt pielęgnacyjny wchłonął w skórę. W gabinetach SPA, podczas luksusowych zabiegów pedicure, następuje wówczas foliowanie stóp, czyli po prosu, owinięcie ich zwykłą folią spożywczą, aby przyspieszyć i ułatwić wchłanianie kosmetyków. Amerykańska celebrytka i seksbomba, Diane Brill, radzi aby po foliowaniu nałożyć na stopy czerwone, wełniane skarpetki. Ciepło sprawi, że składniki pielęgnacyjne jeszcze szybciej wchłoną w skórę? Dlaczego – czerwone: nie mamy pojęcia, ale ponoć działa! Ciach - ostrożnie Osuszone ręcznikiem paznokcie należy wypiłować, najlepiej pilnikiem szklanym lub papierowym, nadając im kwadratowy kształt, ważne - lekko zaokrąglony po bokach. Kształt paznokci powinien odpowiadać twoim własnym predyspozycjom, a nie np. chwilowej sezonowej modzie na kwadratowe paznokcie, lub sztucznie piłowane w migdał. Paznokci nie należy piłować, gdy są mokre, bo to sprzyja rozwarstwianiu się i strzępieniu płytki. Jeśli skórki nachodzą na płytkę, można je odsunąć przy użyciu specjalnych drewnianych patyczków. Nieoceniony przy zmiękczaniu skórek jest olej kokosowy. Przy obcinaniu paznokci – sprawdź ich naturalny kolor. Zaalarmować cię powinno zażółcenie płytki – utrzymujące się, mimo stosowania bazy pod kolorowy lakier. To często zwiastun rozwijającej się grzybicy. Sposób azjatycki Ostatnio wśród produktów do domowego pedicure furorę robią maski na stopy, które złuszczają naskórek i zrogowacenia. Maski przypominają krótkie skarpetki. Nosimy je kilka godzin, a po kilku dniach zauważamy jak płaty skóry odchodzą nam w całości, odsłaniając gładką, delikatną skórę. To zasługa kwasu mlekowego lub salicylowego, którymi są nasiąknięte skarpetko-maski i które powodują złuszczanie martwego naskórka. Proces „zrzucania skóry” trwa zwykle trzy dni, a potem cieszymy się miękkimi, gładkimi stopami. Taki stan utrzymywać się ma do kilku tygodni po zabiegu, bez konieczności wykonywania pedicure w międzyczasie. Maski możemy dostać w sklepach internetowych, zwłaszcza tych, które zajmują się dystrybucją produktów kosmetycznych z Azji. Jeśli się decydujemy na zakup, postawmy na sprawdzonego sprzedawcę, który dystrybuuje sprawdzone, atestowane produkty. Spa dla stóp Lato to najlepszy sposób, aby zafundować naszym stopom prawdziwe, naturalne SPA. Nie ma nic lepszego niż brodzenie w jeziorze lub w morzu, spacery na bosaka po plaży, rozkoszowanie się dotykiem świeżej trawy na bosych nogach. Na stopach mamy tysiące receptorów, które żywo reagują na takie przyjemności. Jeśli do tego przystojny ratownik na plaży zaproponuje nam masaż naszych stóp – nie odmawiajmy. Przecież warto stopom sprawiać przyjemność. Na podst. Allure (alp/mtr), kobieta.wp.pl POLECAMY:   Kiedy robi się gorąco. Jak zapobiegać poceniu się latem?    Niezbędne kosmetyki na lato    Styl życia aż w jednej trzeciej wpływa na to, jak młodo wyglądasz"
http://kobieta.wp.pl/nieprzyjemny-zapach-stop-przyczyny-profilaktyka-i-domowe-sposoby-6115438724613761a,"Nieprzyjemny zapach stóp – przyczyny, profilaktyka i domowe sposoby Nieprzyjemny zapach stóp to kłopotliwa przypadłość wielu osób. Dolegliwość nieprzyjemnego zapachu stóp nasila się wraz z cieplejszym okresem, zwłaszcza wiosną, kiedy rano jest jeszcze zimno, a po południu wręcz gorąco. Co zrobić z przykrym zapachem stóp? Jakie metody są najskuteczniejsze? Przyczynami przykrego zapachu stóp najczęściej są niedostateczna higiena, brak możliwości odświeżenia stóp w ciągu dnia, długotrwałe noszenie obuwia z tworzywa sztucznego lub nawet choroba. Bywa, że nawet częste mycie i stosowanie kosmetyków do pielęgnacji nie pomaga i stopy szybko zaczynają wydzielać przykry zapach. Wynika to z tego, że za nieprzyjemny zapach stóp odpowiadają bakterie, które chętniej namnażają się w wydzielanym przez stopy pocie. Jedną z przyczyn przykrego zapachu stóp jest nadpotliwość. Najprostszą metodą walki z przykrym zapachem stóp mogą być kosmetyki, ale dla zwolenników naturalnej pielęgnacji znajdą się także domowe, skuteczne sposoby na nieprzyjemny zapach obuwia i stóp.  Aby uniknąć brzydkiego zapachu stóp myj je codziennie rano i przed pójściem spać. Pamiętaj o dokładnym wytarciu stóp czystym ręcznikiem. Nie wolno pozostawić wilgotnych stóp, gdyż może to doprowadzić do grzybicy, a to wręcz spotęguje przykry zapach stóp. Usuwaj też zrogowaciały naskórek, gdyż sprzyja on przykremu zapachowi stóp. Aby wyglądały pięknie i przyjemnie pachniały, musimym mieć przede wszystkim zdrowe stopy.  Przykry zapach stóp możemy usunąć stosując gotowy krem ze sklepu lub apteki, dezodorant lub maść. Warto uprzednio sprawdzić, co lepiej sprawdzi się w naszym przypadku: najlepsze sposoby na śmierdzące stopy latem to mgiełki, którymi szybko i skutecznie odświeżysz stopy, jesienią i zimą oczywiście nie będziesz mieć takiej możliwości. Wtedy skuteczniejsze będą kremy i dezodoranty do stóp stosowane rano i wieczorem, po i przed zdjęciem butów. Ciekawym sposobem na przykry zapach stóp są skarpety i wkładki przeciwko przykremu zapachowi stóp. Pochłaniają nieprzyjemny zapach i mają działanie lecznicze niwelujące nieprzyjemny zapach. Pomocne są w tym celu materiały z których są wykonane: skarpetki przeciwdziałające przykremu zapachowi wykonane są z wysokiej jakości przędzy bawełnianej wzbogaconej o algi morskie o działaniu kojącym i nawilżającym, a także srebro, które ma działanie oczyszczające oraz antyseptyczne. Z kolei wkładki do obuwia usuną przykry zapach stóp i będą działać, kiedy postawimy buty w szafie, ale samego problemu nieprzyjemnego zapachu stóp nie usuną. Skutecznie zaradzisz przykremu zapachowi stóp stosując domowe, skuteczne metody, na przykład domowe SPA. Przy odrobinie uwagi, kłopotliwy problem nieprzyjemnie pachnących stóp nie będzie ci zagrażał.  Domowe sposoby na nieprzyjemnie pachnące stopy pozwalają zaoszczędzić pieniądze, bo naturalne składniki masz w domu lub kupisz za kilka złotych w drogerii. Ponadto będziesz mieć świadomość tego, że dbasz o swoje stopy naturalnie. Przykry zapach stóp zniwelują olejki do aromaterapii, kąpiele ziołowe lub zasypki przygotowane domowym sposobem. Stopy, które wydzielają przykry zapach możesz pielęgnować za pomocą naturalnych olejków, które z jednej strony mają piękny zapach, a z drugiej wykorzystują zdrowotne właściwości. Z pewnością na nieprzyjemny zapach stóp pomogą ci olejek na bazie jodły, drzewa herbacianego i mięty. Możesz przygotować domową zasypkę do nieprzyjemnie pachnących stóp. Do zwykłej zasypki do stóp dodaj nieco olejku z drzewa herbacianego. Ma właściwości antyseptyczne i ładny zapach. Jeśli masz chwilkę czasu, możesz przygotować kąpiel dla stóp wydzielających nadmiernie przykry zapach. To przyjemny rytuał, który przygotujesz dodając do miednicy z ciepłą wodą ziołowe mieszanki na nadmierną potliwość lub nieprzyjemny zapach stóp. Najlepiej, aby dana mieszanka zawierała szałwię, gdyż to ona jest najskuteczniejsza w ograniczaniu potliwości. Jeśli twoje nogi wydzielają nieprzyjemny zapach, możesz je wymoczyć  w wodzie z solą, octem jabłkowym lub sodą oczyszczoną. Aby twoje stopy były jeszcze piekniejsze, nie zapominaj o regularnych kąpielach, peelingu i przycinaniu paznokci, aby można było pokazać stopy latem. Jeśli jednak żaden z powyższych sposobów nie zadziała lub problem nieprzyjemnego zapachu stóp się nasili – koniecznie skonsultuj problem z lekarzem."
http://kobieta.wp.pl/piekna-strona-medycyny-6116450328234113a,"Piękna strona medycyny Dawniej chirurg plastyczny miał do dyspozycji skalpel, ssak, silikon i toksynę botulinową. Dzisiaj chirurgia plastyczna i medycyna estetyczna dysponują technologią rodem z kosmosu: lasery o najróżniejszej długości fal, plasma, krioterapia, fale uderzeniowe, mikroroboty. Jak się w tym wszystkim połapać? Dr Marcin Ambroziak postanowił dać odpowiedzi na wszystkie nurtujące nas pytania. Zebrał je w swojej nowej książce „Piękno bez tajemnic. Przewodnik po medycynie estetycznej”. Aleksandra Kisiel: Polki coraz chętniej przychodzą do gabinetów medycyny estetycznej. Czego najczęściej oczekują od lekarza? Nadal cudów czy mają bardziej urealnione pragnienia?Marcin Ambroziak: Oczekiwania Polek wobec lekarzy to temat rzeka, ale wszyscy oczekują doskonałej opieki i indywidualnego podejścia. Część pacjentów jest doskonale zorientowana w możliwościach medycyny estetycznej. Wiedzą dokładnie, czego chcą. Czasami nawet wymieniają nie tylko zabieg, który ma być wykonany, ale też rodzaj, typ i producenta preparatu. To nawet upraszcza moją pracę, choć czasami wybory te nie są trafne i wymagają korygowania w trakcie pierwszej konsultacji. Inna grupa pacjentów po prostu zdaje się na wiedzę lekarza i proszą o zaradzenie jakiemuś problemowi. Częstym i zrozumiałym nieporozumieniem jest chęć wyboru jak najmniej inwazyjnego zabiegu w celu uzyskania skomplikowanego efektu. Przykładem może być poszukiwanie nieinwazyjnych urządzeń do powiększania piersi. Pacjenci, którzy trafiają do mojej kliniki zainspirowali mnie do napisania książki – przewodnika po możliwościach medycyny estetycznej. Książka jest poradnikiem upraszczającym życie zarówno pacjentom, jak i lekarzom. W mnogości oferty medycyny estetycznej i zawiłości rozmaitych wskazań czasami trudno się połapać, jakie narzędzia mogą być użyte do rozwiązania danego problemu. Poradnik może być lekturą domową dla ludzi zainteresowanych możliwościami medycyny, jak również przydatny w wyborze najlepszego zabiegu dla danej osoby. Świadomy pacjent to połowa sukcesu. Czy przełożenie pańskiej ogromnej wiedzy na język pisany (i zrozumiały dla laików) było wyzwaniem?
Tłumaczenie pacjentom, na czym polega zabieg, jakich efektów należy się spodziewać, jak wygląda rekonwalescencja, to bardzo duża część mojej codziennej pracy, więc mam w tym wprawę. Podobnie jak w rozmowach z dziennikarzami, dlatego przyznam, że praca nad książką nie była trudna. Ewentualny „ból tworzenia” łagodził fakt, że oprócz mnie nad dziełem pracowała Marta Urbaniak – świetna dziennikarka, która świat medycyny estetycznej i urody zna od podszewki. Niewątpliwie mam szczęście do partnerów. Za wizualną stronę odpowiadała moja żona, więc absolutnie nie miałem na co narzekać. A skoro o narzekaniu mowa – jakie części ciała najtrudniej jest poprawić?
Jeżeli mamy do dyspozycji nie tylko dermatologię estetyczną, ale też chirurgię plastyczną, prawie wszystko jest możliwe. Niektóre części ciała są jednak bardziej oporne na nasze działanie. Niewątpliwie takim elementem są ramiona, zwłaszcza te dotknięte znaczną wiotkością. Także szyja sprawia lekarzom spore trudności. Zazwyczaj zabiegi, które świetnie działają na twarzy, dają niewielkie efekty w obrębie szyi. I niestety często pacjentki trafiają do gabinetu, gdy stan skóry w tej okolicy jest już zły. Największym sprzymierzeńcem lekarza  chirurga plastycznego jest bowiem odpowiednia profilaktyka. Zdecydowanie łatwiej jest utrzymać ciało w dobrej kondycji, niż naprawiać lata zaniedbań. Nawet mimo ogromnego postępu w medycynie?
Oczywiście, dzisiaj lekarz może zrobić rzeczy, o których nie śniłoby się mu 10 lat temu. Mogę nawet zaryzykować stwierdzenie, że medycyna estetyczna rozwija się w bardziej spektakularny sposób niż telefonia komórkowa. Nowe urządzenia pojawiają się co kilka miesięcy. Lasery, ultradźwięki, fale radiowe, plasma, krioterapia, fala uderzeniowa - to tylko niektóre przykłady rozwoju urządzeń. Separatory tkanki tłuszczowej, wykorzystanie komórek macierzystych, kleje do zamykania żylaków otwierają zupełnie nowe możliwości. Udoskonalone preparaty do wstrzykiwań dają lepsze efekty i większe bezpieczeństwo leczenia. Zastosowanie robotów do przeszczepiania włosów to zapowiedź stosowania rozwiązań rodem z filmów science-fiction. Jednak największą różnicą jest ilość ludzi zainteresowanych medycyną estetyczną, która powoli staje się nieodłączną częścią dzisiejszej rzeczywistości. Wynika to przede wszystkim z rosnących możliwości, łatwości pozyskania i bezpieczeństwa wykonywanych procedur. Dawne hity, np. sztuczne wypełniacze, przechodzą powoli do lamusa. Dlaczego preparaty autologiczne są tak popularne? W czym komórki tłuszczowe są lepsze od kwasu hialuronowego?
Tkanka tłuszczowa to superwypełniacz. Przede wszystkim dlatego, że jest to materiał produkowany przez nasz organizm. Odpada więc ryzyko uczulenia czy odrzucenia preparatu. Jest żywą tkanką z mikrounaczynieniem i komórkami macierzystymi. W większości przypadków nie ma ograniczeń w ilości, a czas utrzymywania się po przeszczepie jest mierzony w latach. Daje to możliwość uzyskania naturalnego, pełnego i długo utrzymującego się efektu estetycznego. Niestety, ze względu na bardziej skomplikowany proces, w dalszym ciągu na rynku królują preparaty wypełniające na bazie kwasu hialuronowego. Zabiegi są proste, szybkie, tańsze, łatwiej dostępne i bardzo bezpieczne, choć przeciętny czas utrzymywania się kwasu hialuronowego to 12 miesięcy. No tak, kobiety od lat marzyły o tym, aby niechciany tłuszczyk „przesunąć” z bioder czy ud w inne miejsca. Teraz to marzenie można spełnić w gabinecie lekarskim. Problem zaczyna się wtedy, gdy w klinice medycyny estetycznej jesteśmy równie często, co na siłowni. Czy faktycznie można się od tego uzależnić? 
Wydaje mi się, że uzależnienie od medycyny estetycznej w większości przypadków ma charakter łagodny i można je porównać do uzależnienia od innych dóbr luksusowych. Patologiczne zachowania zdarzają się bardzo rzadko. Wtedy rola lekarza sprowadza się do edukacji i czasami odmowy wykonania zabiegu, bo nasze credo to „po pierwsze, nie szkodzić”. Zabiegów estetycznych zwykle nie wykonuje się u dzieci i młodzieży. Należy pamiętać, że nie są one remedium na obniżenie nastroju w depresji. Nigdy nie wykonujemy procedur estetycznych, gdy mogą negatywnie wpłynąć na zdrowie pacjentów. Te sytuacje są niesłychanie rzadkie i stanowią margines naszej codziennej pracy, choć są dość nośne medialnie. Medycyna estetyczna to nie zabiegi dla zblazowanych ze skłonnością do przesady. To w większości krótkie, dostępne i bardzo bezpieczne zabiegi niemalże dla każdego. Do idealnego wykorzystania tych osiągnięć medycyny wystarczy zdrowy rozsądek i odrobina wiedzy, co starałem się przekazać w poradniku."
http://kobieta.wp.pl/zal-po-stracie-5982663672546433a,"Żal po stracie W naszym życiu mierzymy się z różnego rodzaju stratami. Od w miarę drobnych, takich jak niezrealizowany wyczekiwany wyjazd czy utrata ciekawej okazji zawodowej, bo nie udało się zareagować na czas, aż do poważnych - rozpadu małżeństwa, czy śmierci bliskiej osoby. Zawsze wtedy, gdy strata dotyczy czegoś, w co byliśmy zaangażowani, pojawia się ból emocjonalny. Czy jest on nieodzowny? W naszym życiu mierzymy się z różnego rodzaju stratami. Od w miarę drobnych, takich jak niezrealizowany wyczekiwany wyjazd czy utrata ciekawej okazji zawodowej, bo nie udało się zareagować na czas, aż do poważnych - rozpadu małżeństwa, czy śmierci bliskiej osoby. Zawsze wtedy, gdy strata dotyczy czegoś, w co byliśmy zaangażowani, pojawia się ból emocjonalny. Czy jest on nieodzowny? Niezależnie od obszaru, którego dotyczą, emocje doświadczane w wyniku utraty są podobne, choć przeżywanie zazwyczaj różni się intensywnością. Z niektórymi stratami potrafimy szybko sobie poradzić - w końcu jest to wszechobecna część życia. Inne wydają się być końcem świata, odczuwamy je jak rozpad samych siebie, własnej tożsamości. Grunt usuwa się spod nóg, a świat już nie jest taki, jak dotychczas. Nauka przeżywania strat Terapeuci pracujący w nurcie psychodynamicznym mówią o tym, że pierwsze straty przeżywamy już jako bardzo małe dzieci. Okres odstawiania od piersi (6-9 miesiąc życia) jest wielkim przeżyciem dla dziecka. Zaczyna ono dostrzegać, że matka jest odrębną istotą i nie może być dostępna nieustannie, dlatego jest to też pierwsza ważna utrata. Od tego, w jaki sposób dziecko poradzi sobie w tym trudnym okresie, będzie zależało między innymi radzenie sobie ze stratami w późniejszym czasie. Ale nawet dobre przeżycie pierwszej „żałoby” nie zmienia faktu, że strata boli. I – jak podkreśla psychoterapeutka Danuta Golec w jednym z wywiadów - dobrze, że boli. Ucieczka przed emocjami Bardzo często ludzie szukają ucieczki przed bólem, smutkiem i żalem, które są nieodzownymi emocjami towarzyszącymi stracie. Powszechnie stosowanymi środkami znieczulającymi są alkohol czy intensywna aktywność towarzyska. Można również uciekać w pracę lub zatracać się w przygodach seksualnych. Odrętwienie pozwala nie doświadczać cierpienia, ale na dłuższą metę nie działa dobrze. Przeżycie bólu jest potrzebne po to, by zbudować siebie i swój świat na nowo. Trudne pożegnania Poważne straty, takie jak rozpad związku, czy przejście na emeryturę, konfrontują z nową rzeczywistością, a starą, włącznie z marzeniami i pozytywnymi wizjami, trzeba porzucić. Jedna z moich pacjentek w trakcie terapii zdała sobie sprawę, że poza tym, że straciła męża (który od niej odszedł), musi pożegnać się również z wizją udanej rodziny, jaką miała. Wkrótce bowiem okazało się, że wizja ta była iluzją, piękną rodzinną fotografią na półce, a niedostrzegana przez nią rzeczywistość - także ta przeszła - wcale nie była taka sielankowa. Żegnanie się nie jest łatwe. Szczególnie trudne i bolesne jest godzenie się ze śmiercią bliskiej osoby. Jednak bez tego procesu człowiek utyka między światami, emocjonalnie jest w przeszłości i traci kontakt z aktualnym życiem, co może uniemożliwić dobre funkcjonowanie. Czasem osoby próbują ""iść dalej"" na siłę, chcąc jak najszybciej zapomnieć i wykasować przeszłość ze swojej świadomości. Wyparty ból, siłą sforsowany, nie znika, a przenika w głąb i prędzej czy później ujawni się np. w postaci depresji lub problemów somatycznych. Proces żałoby Dlatego warto dać żałobie czas, by mógł zadziać się cały jej proces. Według amerykańskiej psycholog Elisabeth Kübler-Ross, zawiera on okres zaprzeczania, złości, targowania się, głębokiego smutku, a w końcu powolnego godzenia się z prawdą. Emocje te niekoniecznie muszą pojawiać się w tej kolejności, mogą przechodzić w cyklach. Ważne jednak jest, by pozwolić sobie na nie wszystkie, pamiętając, że są naturalne i uzdrawiające, tak jak ich zewnętrzne przejawy - płacz czy przejściowa niechęć do podejmowania intensywnych aktywności. Nie warto próbować przyspieszać tego procesu, zarówno u siebie, jak i u bliskich. Trzeba również brać pod uwagę to, że otoczenie w jakim się przebywa i otrzymywane wsparcie, mogą znacznie ułatwić radzenie sobie z żałobą. Problem pojawia się, gdy człowiek utyka na którymś z etapów żałoby. Na przykład wciąż na nowo przeżywa złość i bunt przeciwko doświadczonej utracie. Niektórych opanowuje chęć odwetu czy odzyskania tego, co utracone - na przykład partnera, który odszedł. Jeśli trwa to zbyt długo i staje się obsesyjne, osoba mierzy się z poważną trudnością w przeżyciu straty. Wtedy przydaje się bardzo pomoc psychoterapeuty. jb/(kg)   Młode wdowy – jak żyją?    Po co nam trudne przeżycia?   Rozwód początkiem życia"
http://kobieta.wp.pl/mowienie-o-smierci-jest-trudne-zaloba-ma-rozne-odcienie-5982707343848577a,"Mówienie o śmierci jest trudne. Żałoba ma różne odcienie Jak przeżyć żałobę? Jak poradzić sobie z ogromnym bólem po stracie? Niestety nie ma na to gotowej recepty. Każdy człowiek jest inny i ze smutkiem radzi sobie inaczej. Każdy buntuje się, gdy umiera mu bliska osoba. Jak przeżyć żałobę? Jak poradzić sobie z ogromnym bólem po stracie? Niestety nie ma na to gotowej recepty. Każdy człowiek jest inny i ze smutkiem radzi sobie inaczej. Każdy buntuje się, gdy umiera mu bliska osoba. Na śmierć nie można się przygotować. Co przeżywa osoba osierocona? - W lutym 2007 roku straciłam całą trójkę rodzeństwa i rodziców w wypadku. Wraz z nimi utraciłam plany, marzenia, nadzieję, wiarę, miłość. Zatraciłam sens życia. Od tamtego czasu przeszłam bardzo trudną i bolesną drogę. Nie raz upadałam i myślałam, że już więcej się nie podniosę, że już dłużej nie wytrzymam tego bólu, tej tęsknoty, że ten „krzyż” jest zbyt ciężki, jak na moje wątłe barki. Jednak dzięki wsparciu przyjaciół okazało się, że można przez to przejść, że można spróbować żyć mimo wszystko: mimo bólu, tęsknoty i miłości do zmarłych – pisze Dorota na stronie pomocpostracie.pl. Oblicza śmierci Każdy przeżywa żałobę w inny sposób. Mimo pewnych podobieństw, każda strata jest zupełnie osobistym i niepowtarzalnym doświadczeniem. Zależy od wielu czynników tj. okoliczności śmierci, dojrzałości osobowej, siły relacji i więzi, wieku osoby osieroconej i zmarłej. - Około 11 lat temu straciłam najbliższą mi osobę. Osobę, którą kochałam, która była moim przyjacielem, powiernikiem, z którą planowałam ułożyć sobie życie, i co do której byłam pewna, że to ten jedyny, właściwy, mój, na całe życie… Jednak los chciał inaczej, odszedł w młodym wieku, nagle, mając wszystko: miłość, bezpieczeństwo, pasję, pomysł na życie, pieniądze – pisze Sylwia na forum naglesami.org. - Przeszłam wszystkie fazy żałoby. Począwszy od totalnego szoku i niedowierzania, poprzez straszną rozpacz i depresję, kończąc na ponownych narodzinach. Użyłam tego stwierdzenia zupełnie świadomie, gdyż uważam, że z chwilą śmierci najbliższej osoby, w nas zmienia się zupełnie wszystko i część nas umiera razem z nią. Nigdy życie nie wygląda już tak samo. I paradoksalnie na początku świat zupełnie traci swoje kolory, wiosenne liście i trawy tracą barwę soczystej zielni, a kwiaty tracą swój bukiet zapachowy, by później obdarować nas całą paletą jeszcze piękniejszych doznań. Kiedy umiera bliska osoba, przeżywamy tzw. żałobę. Niezwykle istotne jest pozwolić sobie na nią. Każdy ma prawo mieć poczucie braku i pustki. Ma prawo do łez, buntu, rozpaczy, gniewu, lęku, poczucia winy, poczucia osamotnienia i smutku. Przeżywanie żałoby to proces reakcji, będącej odpowiedzią na utratę, wraz ze wszystkimi konsekwencjami. Czas goi rany Warto poznać charakterystyczne etapy przeżywania żałoby. Przede wszystkim dla zrozumienia tego, co się dzieje z człowiekiem osieroconym, aby pomóc sobie czy innym w bezpiecznym przejściu przez żałobę. Faza szoku i zaprzeczenia - z tym etapem spotykamy się tuż po dowiedzeniu się, że bliska nam osoba nie żyje. Siła oraz długość wstrząsu będzie zależeć od tego, jak bardzo byliśmy zżyci z tą osobą, w jakim była wieku, czy umarła naturalnie czy też w nagłym wypadku. Często mamy poczucie odrealnienia, jakby to nie działo się naprawdę. Rzadko w tej fazie towarzyszy nam płacz i rozpacz. Raczej znajdujemy się w stanie otępienia. Powinności pogrzebowe załatwiamy jak „maszyny”, wszystko robimy jakby automatycznie. Tak, jakby ta sytuacja nie dotyczyła nas samych. Niektórzy potrzebują kilku minut, inni kilku dni, a jeszcze inni tygodni lub nawet miesięcy, by dotarła do nich informacja, że strata jest autentyczna. Dezorganizacja zachowania - tu najczęściej pojawiają się trudności w sprostaniu codziennym obowiązkom. Sytuacje, które wcześniej były dla nas naturalne, obecnie potrafią nas wprawić w strach, w przerażenie. Często czujemy się nieporadni. Nasza aktywność zawodowa wyraźnie spada. Brakuje nam energii. Często dochodzi do zaburzeń snu. Jedni mogliby spać na okrągło, inni mają problemy z zasypianiem. Dodatkowo mogą pojawić się zaburzenia łaknienia. Nasze myśli i emocje skoncentrowane są głównie na zmarłym. Czasami nawet budzimy w sobie nadzieję, że spotkamy zmarłego, że jego śmierć to tylko głupie nieporozumienie. Tej fazie często towarzyszy uczucie poczucia winy, poczucia krzywdy, izolowanie się od innych. Złość i bunt - tutaj najczęściej odczuwamy różne rodzaje złości: na Boga, na los, na osobę zmarłą, na wszystkich i na wszystko. Swoją złość kierujemy na siebie bądź na innych. Często też odczuwamy zazdrość, że inni mogą się cieszyć szczęściem rodzinnym, a my już nie możemy. Zawiść również jest uczuciem, które może się w tej fazie pojawić. Smutek i depresja - w tej fazie czujemy się dotknięci ogromnym smutkiem. Przepełnia nas żal i rozpacz. Nic nas nie cieszy. Czujemy się apatyczni i niezdolni do podejmowania wysiłku. Mamy ciągłe uczucie zmęczenia i wyczerpania. Nieraz mamy nieprzemożoną potrzebę snu. Zaniedbujemy siebie i rodzinę. Unikamy znajomych. Potrafimy większość wolnego czasu spędzać w łóżku. Tracimy apetyt. Zamykamy się w sobie. Często płaczemy. Czujemy się osamotnieni i niezrozumiani przez innych. Przyszłość widzimy w czarnych barwach. Nasze myśli skoncentrowane są głównie na zmarłym i na bezsensie życia. Akceptacja i pogodzenie się ze stratą - powoli odzyskujemy aktywność oraz zainteresowanie życiem towarzyskim, rodzinnym, zawodowym. Podejmujemy nowe role i zadania życiowe. Temat straty nie wywołuje już w nas bólu. Czujemy się pogodzeni ze śmiercią bliskiej osoby. Czas trwania każdej z faz jest sprawą bardzo indywidualną. Nie ma wytycznych, co do długości ich trwania. Fazy mogą się przenikać wzajemnie, przeplatać. Nie można przejść do 5 fazy, nie doświadczając wcześniejszych etapów. Nie ma drogi na skróty. Nie można od tego uciec. Jedyne, co można zrobić, to starać się ją przeżyć. Ile czasu na rozpacz? Ile czasu powinna trwać żałoba? Kulturowo przyjmuje się, że proces żałoby dla dorosłych trwa około roku, dla dziecka - półtora, dwa lata. Ale to zależy od bardzo wielu czynników. Ustalenie ścisłych ram czasowych dla żałoby jest jednak bardzo trudne. Z punktu widzenia psychologii czy socjologii emocji trudno zadekretować, że rok powinien wystarczyć, by uporać się ze smutkiem po stracie. U większości Europejczyków rok wystarczy, żeby się wyciszyć, uporządkować wszystkie sprawy, które wiążą się ze śmiercią, próbować oswoić się z tym, że kogoś nie ma. Co oczywiście nie jest równoznaczne z tym, że po roku potrafimy oswoić własną śmiertelność. To jest temat niebywale trudny do zaakceptowania. Żałoba patologiczna Przedłużająca się żałoba, niezdolność do samodzielnego przechodzenia jej kolejnych etapów to siła niszcząca osobę ""opuszczoną"". Warto wówczas poszukać pomocy specjalisty. Trzeba także rozważyć wizytę u psychologa, bądź psychiatry i wtedy, gdy żałoba przebiega niemal bezobjawowo. Jeśli więź ze zmarłym była głęboka, pozornie doskonałe radzenie sobie z jego śmiercią powinno niepokoić. Niejednokrotnie podziwiamy ludzi, którzy sprawiają wrażenie, jakby nieszczęście ich nie poraziło. Tymczasem to może być przejaw braku zdolności do uświadomienia sobie straty. Dochodzi do reakcji odroczonej, typowej w depresji. W takiej sytuacji zwykle nie można wyjść z żałoby o własnych siłach. Przyczyną wielu przedłużających się problemów emocjonalnych i psychicznych w żałobie są sprawy niedokończone. Zmarłego nie można przeprosić, nie da się już załagodzić drobnej sprzeczki. Skutek? Wyrzuty sumienia, rozpamiętywanie, wtórny stres. Niewielu spośród nas żyje tak, jakby to był dzień ostatni, więc w obliczu nieodwołalnego zostajemy z przykrym balastem, nieraz na resztę życia. Czasem wyjściem jest wyłącznie pomoc psychologa lub psychiatry. Na podstawie http://pomocpostracie.com.pl/(gabi), kobieta.wp.pl POLECAMY:   Niedokończona żałoba    Nie bój się rozmawiać o śmierci    Gdy dziecko odchodzi    Kłopotliwe zachowania dzieci. Mądre reakcje na trudne sytuacje"
http://kobieta.wp.pl/kondolencje-jak-skladac-co-powiedziec-czego-nie-robic-6115430623729281a,"Kondolencje – jak składać, co powiedzieć, czego nie robić? Kondolencje to nieodłączny element żałoby i pożegnania zmarłej osoby. To trudne zadanie, jednak w obliczu śmierci wypada wiedzieć jak się zachować w czasie składania kondolencji i o czym należy pamiętać. Kondolencje to wyrażenie żalu po stracie. Najtaktowniejsze kondolencje okazują życzliwość wobec osób, którym zmarł ktoś bliski. Najczęściej kondolencje przyjmuje rodzina.  Sztuka kondolencji wymaga dużej delikatności i wyczucia. Warto dowiedzieć się co nam wypada w czasie składania kondolencji - ponieważ to ważna chwila dla rodziny i bliskich zmarłego.   Kondolencje, ich rodzaj i okoliczności składania regulują zasady etykiety, nasza zażyłość lub stopień pokrewieństwa oraz status zmarłej osoby. Kondolencje są też związane z regionem i kulturą w jakiej żyjemy. Inne kondolencje składamy własnej rodzinie, a inne rodzinie osoby o wysokim statusie społecznym. Jeśli  spotyka nas konieczność złożenia kondolencji po śmierci bardzo młodej osoby, nie należy posługiwać się odruchowo formułkami dedykowanymi starszym ludziom. Kondolencje podlegają pewnej podstawowej zasadzie: całkowite podporządkowanie woli rodziny zmarłego, czyli jeśli nie życzą sobie oni kondolencji – nie należy ich składać. Najczęściej składa się kondolencje w momencie kiedy dowiadujemy się o śmierci, w niedługim czasie po niej, bezpośrednio po ceremonii pogrzebowej. Możemy je złożyć bezpośrednio słownie lub w formie pisanej. Lepiej oceniane przez etykietę są kondolencje bezpośrednie, gdyż wtedy okazujemy osobom w żałobie szczere i życzliwe ubolewanie przez np. uścisk dłoni, szczere przytulenie. Kondolencje nie powinny jednak trwać zbyt długo i dobijać pogrążonych w bólu.** Aby złożyć kondolencje**, należy delikatnie ująć dłoń osoby której je składamy i wypowiedzieć przemyślane słowa. Jeśli pozwala nam na to stopień pokrewieństwa lub zażyłości, możemy ją objąć i uściskać. Kondolencje w podstawowej i klasycznej formie to kilka słów: „współczuję stracie”, „wyrazy współczucia”, „moje kondolencje”, „proszę przyjąć kondolencje z powodu śmierci mamy”. Tego rodzaju zwrotu możemy użyć niemal w każdej sytuacji, zarówno kiedy składamy kondolencje przyjaciółce, jak i żonie zmarłego profesora. Można odnieść się do dokonań i życia zmarłego np.: „był wybitnym prawnikiem”, „to była wspaniała kobieta i zawsze będziemy o niej pamiętać”. Okoliczności pogrzebu są trudne, podobnie mówienie o śmierci.  Kiedy żegnamy osobę starszą, o wysokiej pozycji, ważną i poważaną, istnieje możliwość zamieszczenia w prasie lub pisemnie kondolencji oficjalnych, w których zamieszczamy nasze imię i nazwisko np. z rodziną oraz informacje o pozycji zmarłego. Na przykład wypada złożyć je w takiej formie, kiedy zespół pracowników żegna swojego wieloletniego przełożonego. Kondolencje, których nie możemy złożyć bezpośrednio lub przez telefon, możemy przesłać także poczta w formie eleganckiej karty okolicznościowej. To gustowny i taktowny sposób okazywania żalu po stracie bliskiej osoby.  Absolutnie niewłaściwe są kondolencje składane przez e-mail lub SMS, gdyż jest to wyraz lekceważenia dla zmarłego.  Właściwe składanie kondolencji jest bardzo ważne. Należy pamiętać o tym, aby nie przypominać żałobnikom np. o ciężkiej chorobie, np. nie wypada przypominać w kondolencjach o cierpieniach przed śmiercią zmarłego. Rodzina przeżywa wystarczająco trudne chwile, aby to rozpamiętywać. W składaniu kondolencji należy przede wszystkim kierować się regułą empatii i nie robić niczego, czego sami nie chcielibyśmy doświadczyć w sytuacji żałoby. Rodzina zmarłego musi oswoić się z sytuacją i nauczyć żyć po stracie bliskiej osoby. Za oczywiste uznaje się, aby nie przyspieszać, nie pchać się, nie mówić głośno, ani zbyt żywiołowo nie potrząsać dłonią czy nie gestykulować. Kondolencje najprostsze są najtaktowniejsze."
http://kobieta.wp.pl/stoliczku-nakryj-sie-5981632067748481a,"Stoliczku, nakryj się! Prawdopodobnie sztuka nakrywania stołu nigdy nie osiągnie już takiego stopnia wyrafinowania i przepychu, jak w dziewiętnastym stuleciu. Kiedy przegląda się katalogi firm produkujących wówczas srebra i platery stołowe - i w Paryżu i w Warszawie - budzi zdumienie różnorodność sztućców, chochelek, półmisków, waz, dzbanuszków, naczyń na przyprawy. Prawdopodobnie sztuka nakrywania stołu nigdy nie osiągnie już takiego stopnia wyrafinowania i przepychu, jak w dziewiętnastym stuleciu. Kiedy przegląda się katalogi firm produkujących wówczas srebra i platery stołowe - i w Paryżu i w Warszawie - budzi zdumienie różnorodność sztućców, chochelek, półmisków, waz, dzbanuszków, naczyń na przyprawy. Wiele przedmiotów miało tak szczególne i wymyślne zastosowanie, że dzisiaj jesteśmy w kłopocie, próbując się domyślić do czego służyły. Nożyczki do odcinania winogron, łyżki do nabierania lodów i inne do nakładania kremów, chochle do zupy, kompotu i ponczu, małe, dziurkowane do posypywania truskawek cukrem pudrem, łopatki do pruszu herbacianego, łopatki lub szczypce do przekładania szparagów, tortów, drobnych ciast z kremem i bez kremu, a w końcu co najmniej dwanaście rodzajów widelców: do przystawek, dań głównych, ryb, ciast, owoców, ostryg, homara, raków, ślimaków, krojenia drobiu, przekładania sardynek i nabierania pikli. Ta lista nie jest jeszcze kompletna, bo były (i są, oczywiście, ale już nie tak obowiązkowe) widelczyki do cytryn, widelce i widelczyki półmiskowe i tak dalej, i tak dalej. Racjonalny wiek dwudziesty zminimalizował zawartość kredensów, a współczesne poradniki savoir-vivre''u wręcz mówią: nawet podczas uroczystych posiłków po obu stronach talerza nie powinno się znajdować równocześnie więcej niż po trzy sztućce. Uważa się, że trzeba niewiele, by stół wydał się gościnny, a przeładowanie zastawą może sprawiać wrażenie chaosu. To ""niewiele"" rządzi się jednak pewnymi regułami praktycznymi, które powodują, że nawet skromnie nakryty stół może emanować elegancją i dobrym smakiem. Obrus
Wszystkie załamania wygładź i wyprasuj. Tylko w restauracjach kładzie się obrusy z widocznymi załamaniami, co ma świadczyć o ich świeżości. Gdy goście siadają do stołu, obrus powinien sięgać wysokości krzeseł. Bufetowy zwisa 10 cm nad podłogą - zbyt krótki psuje kompozycję bufetu i robi wrażenie źle dobranego. Bardzo ciemny obrus można przykryć drugim obrusem - krótszym, jasnym, z bardzo delikatnej tkaniny. Tak nakrywa się stół do kameralnej kolacji, podwieczorku, śniadania. Na bardzo pięknym stole można położyć tylko duże serwetki, na których zmieści się talerz podstawowy, sztućce i kieliszki. Biały obrus, białe serwetki podkreślają uroczysty charakter przyjęcia. Sztućce
Europejski sposób układania sztućców nakazuje umieszczenie widelców po lewej stronie, a noży i łyżeczek po prawej, w kolejności w jakiej będą używane - od zewnątrz do środka, w stronę talerza. Przy menu: zupa, ryba, polędwica po angielsku, kawa i tort, kładź, zaczynając od talerza - po prawej stronie nóż do mięsa, następnie nóż do ryby i za nim łyżkę. Po lewej stronie najbliżej talerza połóż widelec do mięsa, a następnie widelec do ryby. Nad talerzem umieść łyżeczkę do kawy z rączką skierowaną w prawą stronę, bo sięga się po nią prawą ręką i widelczyk do tortu z rączką skierowaną w lewą stronę. Serwetki
Tylko przy codziennych posiłkach i na przyjęciu bufetowym mogą być papierowe. Przy bardziej oficjalnych okazjach podaje się płócienne, zharmonizowane z kolorem obrusa. Kładzie się je na talerzu, płasko złożone (wymyślne formy przestrzenne to restauracyjny obyczaj) i dla ozdoby przewiązane wstążeczką, wetknięte w specjalne kółko, udekorowane kwiatkiem itp.Serwetki rozweselają stół. Kieliszki
Ustawia się w odległości o. 1 cm powyżej noża. Można w kolejności podawania alkoholi (a więc np. pierwszy do wódki, drugi do białego, a trzeci czerwonego wina), ale także według wielkości, co daje efekt pewnego uporządkowania. Filiżanki
Stoją zawsze po prawej stronie talerzyka deserowego. Joanna Młynarczyk"
http://kobieta.wp.pl/posilki-w-rodzinnym-gronie-jak-dobrac-odpowiednie-dodatki-6081844115743873a,"Posiłki w rodzinnym gronie – jak dobrać odpowiednie dodatki? Wspólne spożywanie posiłków niesie za sobą wiele korzyści. Udowodniono, że regularne zasiadanie do stołu w rodzinnym gronie pozwala zredukować stres i pomaga zdrowiej się odżywiać. Dlatego warto pielęgnować ten zwyczaj i zadbać o jego odpowiednią oprawę. Wystarczy kilka dobrych praktyk i drobnych akcesoriów, by nadać każdemu posiłkowi odświętnego charakteru. Elegancka zastawa i dobrej jakości sztućce to podstawa, ale warto pamiętać również o dodatkach, które uczynią codzienne spotkania przy stole naprawdę wyjątkowymi. Specjaliści z  Black Red Whitepodpowiadają, jak sprawić, by wspólne zasiadanie do stołu było pięknym rodzinnym rytuałem, któremu towarzyszą nie tylko zachwyty nad smakiem potraw, ale również doznania estetyczne wynikające z aranżacji przestrzeni.  Obrus, bieżnik czy podkładka? Czyli zaczynamy od podstaw Klasyczne przybranie stołu nie może obejść się bez subtelnego obrusa w stonowanych kolorach lub eleganckiego, ozdobnego bieżnika. Te elementy stanowią bazę dla tworzenia dalszej aranżacji – podkreślają urodę porcelanowych talerzyków czy półmisków wypełnionych pysznymi daniami. 
Na co dzień wystarczy jednak ułożenie na stole praktycznych podkładek, które będą stanowiły delikatną ozdobę, a jednocześnie zabezpieczą blat przed uszkodzeniem. Chyba każdy wie, że nie należy stawiać talerzy z gorącymi potrawami bezpośrednio na stole! Tego typu podstawki są również łatwiejsze w czyszczeniu niż obrus – wystarczy zdjąć je ze stołu i otrzepać lub umyć pod bieżącą wodą. Wybór podstawek jest ogromny. Mogą być wykonane z filcu, silikonu, winylu lub innych materiałów. Występują w różnych kolorach i kształtach – niektóre z nich są ozdobione eleganckim ornamentemlub wyglądają jak ażurowe serwety. Dzięki tej różnorodności łatwo dopasować je do ogólnej stylistyki mieszkania. Zbliżenie na szczegóły – świece i serwety Codzienna aranżacja stołu nie powinna być jednak pozbawiona delikatnych dekoracji. Wystarczy kilka szczegółów, by urozmaicić ją i sprawić, aby wspólne posiłki upływały w jeszcze przyjemniejszej atmosferze. Dodatki nie muszą zajmować dużo miejsca – na stole można ustawić np. wąski wazon (np. szklany wazon w kształcie cylindra) ze świeżymi kwiatami lub wysoki świecznik. Doskonale sprawdzą się także świece zapachowe w szkle, rozsiewające po pokoju przyjemne, relaksujące aromaty. Warto również ułożyć na stole serwetki – dobrze sprawdzą się zarówno te wykonane z materiału, jak i papierowe. Można położyć je przy każdym nakryciu lub umieścić w specjalnym serwetniku, który pozwoli utrzymać czystość w trakcie posiłki. Będzie jednocześnie pełnił rolę subtelnej ozdoby. Z myślą o dzieciach – kolorowa zastawa Dzieci w szczególny sposób czerpią korzyści z rodzinnych spotkań przy stole. Okazuje się, że jedzą wtedy więcej owoców i warzyw, a mniej tłustych i zbyt kalorycznych dań niż rówieśnicy, którzy spożywają posiłki sami przed monitorem komputera lub przed telewizorem. Badania pokazują również, że dzięki wspólnym obiadom lub kolacjom maluchy mają bogatszy zasób słownictwa, a nawet… lepsze oceny w szkole.  Warto więc zachęcić dziecko do wspólnych posiłków i spędzania czasu w gronie rodziny. Dobrym pomysłem będzie podarowanie maluchowi specjalnej mini zastawy – kolorowych talerzyków, kubków z wizerunkami zwierząt lub ulubionych postaci z bajek (np. kubki Sówkaod Black Red White). Należy zadbać również, by same posiłki były jak najbardziej kolorowe – dziecięce porcje można skomponować tak, by tworzyły zabawne kształty. W ten sposób nawet największy niejadek poczuje się przy stole wyjątkowo.  Wspólne posiłki mogą stać się zatem nie tylko okazją do rozmów w rodzinnym gronie i smakowania pysznych domowych dań, ale również autentycznym rytuałem. Warto dołożyć wszelkich starań, by ta tradycja nie zanikła w natłoku codziennych obowiązków. Drobne, ale pieczołowicie dobrane akcesoria na pewno pomogą w utrwaleniu tego zwyczaju."
http://kobieta.wp.pl/nakrycie-swiatecznego-stolu-5982315466068609a,"Nakrycie świątecznego stołu Wspólne biesiady to ważny element... Wspólne biesiady to ważny element polskiej kultury. Uwielbiamy gotować i jeść w gronie najbliższych. W okresie świąt ranga stołu wzrasta niepomiernie, dlatego postaraj się, by prezentował się jak najlepiej. Skrupulatnie dobrana zastawa i dekoracje są nie do przecenienia. Uroczysta prostota Zestawienie czerwieni oraz złota jest bardzo eleganckie i już od lat kojarzy się ze świętami. Obie barwy doskonale ze sobą współgrają także na stole. Gdy jest on niewielki wystarczy czerwony obrus i złote akcenty np. w postaci obrączek na serwetkach albo – najbardziej pożądanych w tym sezonie – złotych sztućców. Tak przygotowany stół nie wymaga żadnych dodatkowych dekoracji. Proste, białe talerze z ozdobną obwódką, srebrne lub złote noże i widelce należycie podkreślą uroczysty nastrój wigilijnej wieczerzy. W nowocześniejszej wersji złoto i czerwień zestawia się z ciemnym brązem lub naturalnym drewnem. Warto wtedy postawić na fantazyjne formy naczyń, a zamiast tradycyjnego obrusu śmiało można położyć matę z włókien kokosowych czy lniany bieżnik. Bazaltowe podkładki, marmurowe świeczniki, drewniane trzonki noży i widelców a nawet talerze to także topowe akcenty nadchodzących świąt. Stosowny układ Przy mniejszej liczbie dekoracji na stole nic nie ujdzie uwadze gości, dlatego szczególnie trzeba zadbać o sztućce. Te układa się w kolejności ich używania, zaczynając od zewnątrz. Widelce powinny znaleźć się z lewej strony talerza, noże i łyżka do zupy z prawej, a łyżeczka do herbaty i deseru poziomo nad nakryciem. Do ryby podaje się specjalny nóż, ułatwiający zdejmowanie z niej skórki. Za sztućcami po prawej stronie stawia się kieliszki – bliżej do wina czerwonego, dalej do wody. Mały talerzyk po lewej stronie jest przeznaczony na pieczywo. Tyle klasyczny savoir-vivre, bo współczesne trendy w aranżacji wigilijnego stołu dopuszczają też inne układy sztućców, pomysłowo wkomponowując je w nakrycie. Ciekawym pomysłem jest wsunięcie ich do wełnianego lub filcowego woreczka, który może później posłużyć jako prezent dla gości. Szykowna serwetka Serwetki nie tylko służą higienie podczas jedzenia, lecz także pełnią funkcję ozdobną. Do dekoracji świątecznego stołu najlepiej wybrać płócienne. Dopasuj je do innych elementów wystroju stołu stylistycznie i kolorystycznie – na zasadzie dopełnienia lub kontrastu. W sieci z pewnością odnajdziesz liczne podpowiedzi, dotyczące efektownego składania serwetek w kształt wachlarza, łabędzia lub eleganckiej kieszonki na sztućce. Tradycyjnie serwetkę kładzie się z lewej strony talerza. Możesz jednak fantazyjnie ją na nim udrapować albo spiąć dekoracyjną obrączką. Na świąteczny stół przebojem wkraczają motywy zwierzęce. Licz się więc z tym, że miniaturowe jelonki i ptaszki będą przysiadać w te Boże Narodzenie od czasu do czasu na obrusach i serwetkach. Mroźna uczta Nakrycie świątecznego stołu nie musi tonąć w czerwieni i złocie. Biała, porcelanowa zastawa i migoczące w blasku świec kryształowe kieliszki, karafki i srebrne sztućce to klasyka sama w sobie. Współczesne trendy hołdujące subtelniejszej, surowszej stylistyce lubią łączyć je z błękitem, szarością, delikatnym fioletem, srebrem a nawet czernią. Tak przybrany stół kojarzy się z mroźnym krajobrazem. Nie ma obowiązku, by wszystkie elementy zastawy pochodziły z tego samego kompletu, pod warunkiem że zachowasz stylistyczną ciągłość. Jeżeli wybierzesz gładką zastawę, możesz sobie pozwolić na położenie wzorzystego obrusu i odwrotnie. Łączenie deseni nie jest oczywiście wykluczone. Wymaga jednak dużo estetycznego zmysłu. Jeśli boisz się ryzykować, lepiej całkowicie zrezygnuj z obrusu. Taka minimalistyczna koncepcje stołu, wymaga oczywiście ograniczenia dekoracji. Dwu-, trzykolorowe bombki ułożone piętrowo na paterze czy w dekoracyjnym słoju w zupełności wystarczą."
http://kobieta.wp.pl/skladanie-serwetek-serce-roza-i-kwiat-lotosu-krok-po-kroku-6114420847044225a,"Składanie serwetek – serce, róża i kwiat lotosu krok po kroku Składanie serwetek w wymyślne wzory to prawdziwa sztuka. Coraz częściej poza kwiatami w wazonie i sztucznymi dekoracjami, stół ozdabia się właśnie przez składanie serwetek.  Bywa, że na wykwintnym przyjęciu chcemy cieszyć się jej widokiem dłużej, zamiast użyć jej do wytarcia dłoni czy ust... Potrzebne będą: bawełniane lub ewentualnie papierowe duże serwetki oraz ewentualnie wstążki do dekoracji. Pięknie złożona serwetka to prawdziwa ozdoba stołu. Pięknie złożona serwetka może być dodatkiem do eleganckiego obrusu, lub zdobić stół samodzielnie. Dzięki prostym instrukcjom, wiele ciekawych wzorów możesz wykonać samodzielnie. Składanie serwetek jest proste - to tylko kilka szybkich ruchów, a taka niespodzianka może zaskoczyć rodzinę w czasie obiadu i być ciekawą alternatywą dla tradycyjnych nakryć stołu. Na romantyczną kolację z partnerem wybierz serwetkę złożoną we wzór serca: Składanie serwetek to nie tylko wzory geometryczne do których przywykliśmy, jeśli chcesz ozdobić stół wzorem roślinnym wybierz wzór róży. Aby złożyć serwetkę w ten piękny kształt: Warto zadbać o to, aby nasze spotkanie w gronie bliskich było udekorowane starannie. Zamiast tradycyjnych dodatków na stolewybierz pięknie złożone serwetki. Kwiat lotosu to niezwykle prosty i elegancki sposób składania serwetek. Kwiat lotosu, zwany też różą morską składamy tak: Przy odrobinie zapału składanie serwetek może na stałe wejść w twój nawyk i zaskakiwać gości przy każdej okazji, nie tylko na świątecznym stole. Wybrane serwetki nie muszą mieć wymyślnego wzoru, wystarczy gładki kolor. Najlepsze serwetki do składania są z bawełny. Jeśli używasz takich serwetek, powinny one być dokładnie wyprane i wyprasowane. Najlepiej użyć kompletu, wtedy złożone serwetki stanowią ciekawą i elegancką dekorację stołu."
http://kobieta.wp.pl/kariera-najprzystojniejszego-wieznia-ameryki-pod-znakiem-zapytania-ma-powazne-problemy-6116462610847873a,"Kariera najprzystojniejszego więźnia Ameryki pod znakiem zapytania. Ma poważne problemy! Wydawać by się mogło, że po wyjściu zza krat, życie najprzystojniejszego więźnia Ameryki będzie usłane różami. Okazuje się jednak, że jego przeszłość może znacząco utrudnić mu robienie kariery. Jeremy Meeks boleśnie przekonał się o tym podczas podróży do Londynu, skąd został natychmiastowo deportowany.  O Jeremym Meeksie, amerykańskim modelu, który karierę rozpoczął od swojego zdjęcia kartotece policyjnej, głośno zrobiło się trzy lata temu. To właśnie wtedy, opuszczając więzienne mury, Meeks trafił pod skrzydła menadżera Kima Jordana, który zagwarantował mu największe kontrakty ze światowej klasy agencjami modeli. Zdjęcia Jeremy’ego trafiły do sieci w 2014 roku i  został on okrzyknięty najprzystojniejszym więźniem Ameryki.    Do zakładu karnego trafił za posiadanie broni i napad. W trakcie odbywania wyroku założył jednak konto na Instagramie, które w ciągu kilku miesięcy zyskało rzesze fanów, a w zasadzie fanek, podziwiających niezwykłą urodę Meeksa. Ciemna skóra w połączeniu z tatuażami i niezwykle przenikliwymi oczami oczarowały nawet najbardziej negatywnie nastawionych odbiorców.  To właśnie prowadzenie profilu w social mediach pozwoliło Jerememu dotrzeć do największych potentatów branży modelingowej.  Zdawać by się mogło, że życie Jeremy’ego od momentu opuszczenia więziennych murów będzie toczyło się już tylko w dobrym kierunku, jednak jego kryminalna przeszłość nie zamierza odpuścić.    Podczas swojej pierwszej wizyty zawodowej w Anglii Meeksa spotkał prawdziwy zawód. Po wylądowaniu na lotnisku w Heathrow model został przesłuchany, przeszukany i pobrano od niego odcisków palców. Po potwierdzeniu jego tożsamości został deportowany z Wielkiej Brytanii w trybie natychmiastowym.    Menadżer modela przekazał prasie, że dla jego klienta to prawdziwy cios. Jeremy liczył na to, że praca w Londynie będzie krokiem milowym w jego karierze. Tymczasem musi powrócić do kontraktów w Stanach."
http://kobieta.wp.pl/magdalena-gorka-polka-ktora-podbija-amerykanska-fabryke-snow-6116499417020033a,"Magdalena Górka - Polka, która podbija amerykańską fabrykę snów Magdalena Górka - nasza autorka zdjęć w Hollywood, trafiła tam zupełnie przypadkowo, a karierę za oceanem zawdzięcza tylko i wyłącznie sobie. W swojej filmografii ma takie tytuły jak serial ""Glina"", ""Jack Strong"", ""Paranormal Activity 3"" i ""Joaquin Pheonix. Jestem jaki jestem"". Nam opowiada o dziadku ułanie, wyjątkowości Władysława Pasikowskiego, kulinarnej pasji, o tym, jak odnosi się sukces w Ameryce i filmie.  Do internetu właśnie trafia film ""The Narrow World"", do którego ona zrobiła zdjęcia, a który wyreżyserował jej mąż. Film wyprodukował polski dom produkcyjny Papaya Films. Rozmawiamy przez ocean. Coraz bardziej wiosenna Warszawa łączy się z nową, małą ojczyzną Magdy. Słonecznym Venice w Kalifornii. Piotr Szygalski: Gratuluję tylko odrobiny kalifornijskiego akcentu. Twój polski jest nadal świetny.Magdalena Górka: Jestem Polką, a nie Amerykanką. Choć Amerykanką pewnie już też. Zapominanie naszego akcentu jest mega obciachem. Najczęściej to przypadłość rodaków, którzy spędzili w Stanach najwyżej rok. Natomiast na pewno zaczyna mi brakować niektórych słów. Mój mąż Brent jest Amerykaninem, więc poza moją rodziną i kilkoma polskimi przyjaciółmi właściwie z nikim nie rozmawiam po polsku. Skoro też Amerykanka, to jak bardzo podoba ci się nowy prezydent Donald Trump?
Potwierdził wielką siłę PR-u. W dniu wyborów wszyscy tu płakaliśmy. Nikt się tego nie spodziewał. On sam chyba się tego nie spodziewał (śmiech). W Polsce i Europie jest podobnie. Ze strachu wybiera się ultranacjonalistycznych polityków. I dlatego jesteś bojowniczką, która chodzi na czele pochodów i głośno protestuje?
Jestem osobą bardzo prywatną. Walczę po cichu. Pomagam ludziom po cichu. Nie lubię, kiedy skupia się na mnie uwaga. Wróćmy do imponującego braku amerykańskiego akcentu, bo co prawda urodziłaś się w Pruszkowie, ale od dawna mieszkasz w kalifornijskim Venice.
Jestem dziewczyną z Ursusa, a urodziłam się po prostu w najbliższym szpitalu, czyli w Pruszkowie. Bardzo ładną dziewczyną z Ursusa. Są tacy, którzy porównywali cię do Michelle Pfeiffer. Stąd podobno świadoma decyzja o rzadkiej obecności w mediach i niechęć do fotografowania się.
Bez przesady. Mój wygląd bardzo długo przeszkadzał mi w zawodzie (śmiech). Chciano stawiać mnie przed kamerą, a nie za nią. Ludzie, którzy dostrzegali mnie z powodu mojego wyglądu zewnętrznego, nie mogli uwierzyć, że jestem dobrym operatorem. I dlatego unikanie mediów było przemyślanym wyborem. Ale już się zestarzałam, mam prawie czterdzieści lat (śmiech) i mogę się fotografować. A poważnie, to po prostu sporo już zrobiłam i jestem postrzegana z innej perspektywy. Dowody szacunku są. Właśnie skończyłaś film z Christopherem Walkenem ""Irreplaceable You"".
Nie tylko z nim. Na planie była też choćby świetna aktorka z Australii Jackie Weaver, Guga Mbatha-Raw, która właśnie zagrała w ""Pięknej i bestii"", Michiel Huisman czyli postać z ""Gry o tron"", Steve Coogan i Kate McKinnon. Po prostu nieprawdopodobna obsada. A z Brentem Bonacorso, który reżyserował, nakręciliście imponującą krótkometrażówkę ""The Narrow World"". Można ją już oglądać w internecie. Gigantyczny stwór z kosmosu trafia do Los Angeles. Filozoficzne sci-fi i love story w jednym?
Tak myślisz? Dobrze, że dostrzegłeś wątek miłosny. Dla Europejczyka para ludzi, która gra w określony sposób, to zakochani. Amerykanin zobaczył panią doktor i niestabilnego emocjonalnie faceta. Tyle, że nasz film jest do interpretacji. Każdy może mieć swoją i to jest najfajniejsze. Historia i wygląd obcego ma coś wspólnego z takimi tytułami jak ""Dystrykt 9"" i ""Wojna światów""?
Nie, zawsze kiedy robi się film, trzeba myśleć o stworzeniu czegoś odkrywczego. Nie ma sensu kreować nowej sztuki, robić nowego filmu, jeżeli coś tylko odtwarzasz. To jest być może film podobny do ""Strefy X"" i może do ""Dystryktu 9"", ale różnica polega na tym, że nasz stwór z kosmosu nie jest agresorem. Zazwyczaj obcy przylatują na Ziemię i robią tu aferę (śmiech). U nas sytuacja jest kompletnie odwrócona. W pewnym momencie ludzie zapominają, że on tu nadal jest. Następuje pełna akceptacja, ale jednocześnie jego dramat. Takiego pomysłu jeszcze nie widziałam. Chciałam też, żeby wyglądało to bardzo naturalnie, bo sci-fi jest na ekranie zazwyczaj przesadnie lśniące, albo plastikowe. Coś takiego udało się w nominowanym w tym roku do Oscara ""Nowym początku"" (fantastyczne zdjęcia Bradford Young), ale my nasz film zrobiliśmy wcześniej (śmiech). Założeniem była też jego współczesność, zazwyczaj takie produkcje dzieją się ""dawno dawno temu, w odległej galaktyce"". I na koniec - tak naprawdę nie wiesz, czy obcy był, czy też może w ogóle go nie było. Może to tylko wytwór podświadomości. Pomysł mojego męża - on jest niezwykle kreatywny i ma niespotykana wyobraźnię. Z kosmosu przenieśmy się do Polski, gdzie pracowałaś właściwie wyłącznie z Władysławem Pasikowskim. Twój ulubiony reżyser w rodzinnym kraju?
Rzeczywiście bardzo się lubimy i bardzo lubię z Władysławem pracować. Mieliśmy plany serialowe w tym roku, ale moje zobowiązania filmowe w LA to uniemożliwiły. Kręciliśmy kiedyś dwa sezony serialu ""Glina"" i za każdym razem trwało to osiem miesięcy, czyli sporo. Wspaniała przygoda ze wspaniałą ekipą. Macie taki układ z Pasikowskim, że na pewno i zawsze to ty robisz u niego zdjęcia?
Na pewno to wszyscy umrzemy (śmiech), ale jeśli Władek będzie robił jakiś film, to mam nadzieje, że ze mną. Dla mnie to najlepszy reżyser z jakim kiedykolwiek pracowałam. To pośmiejmy się jeszcze trochę, bo jest między wami znaczna różnica wzrostu. Jaka dokładnie?
Nie mam zielonego pojęcia, ale jest zdjęcie, na którym sięgam mu do pasa (śmiech). No może trochę przesadzam. Do torsu. Osoby, które widziały cię w akcji na planie ""Jacka Stronga"" twierdzą, że kiedy bierzesz kamerę do ręki to z niewysokiej, drobnej kobiety zamieniasz się w prawdziwą twardzielkę. Potwierdzasz?
Kamera nie ma z tym nic wspólnego. To kwestia charakteru. Byłam wychowana bardzo twardą ręką. Spóźniłam się do domu piętnaście minut - od razu szlaban na dwa miesiące. Cały czas byłam trenowana. Jako dziesięciolatka - w szkole baletowej i uwierz to był hard core. Później w szkole sportowej i filmowej. No i potem idziesz jak czołg, bo skoro tyle czasu poświęciłeś, żeby czegoś się nauczyć, to wiesz, że to musi się udać. Ale łatwo nie było. W filmówce śmiano się ze mnie, nikt nie dawał mi żadnych szans. Proszę pamiętać, że było to w latach dziewięćdziesiątych - wtedy były tylko dwie kobiety na wydziale operatorskim. Również później nie traktowano mnie poważnie. Musiałam się dwa razy więcej uczyć od innych, pracować dziesięć razy ciężej, być dużo twardsza od kolegów. Taką też stworzył mnie pan Bóg. Silną. Ja się po prostu nie opie... (śmiech). Dzięki temu jesteś teraz w Kalifornii i robisz filmy za oceanem, ale jak Ursus, Łódź i Warszawę zamieniłaś na Amerykę?
Mój pierwszy mąż mnie wywiózł do San Diego (śmiech). Tam się nam nie ułożyło. Wyjechałam z San Diego do Los Angeles i zaczęła się klasyczna, amerykańska historia - siedemset dolarów w kieszeni, jedna walizka, żadnego oczywiście pozwolenia na pracę i pytanie, co robić. Pracowałam najpierw w winnicy i restauracji. Po półtora roku dostałam pozwolenie na pracę, potem pojawiły się głupie reklamy, głupie teledyski, ostatecznie też ludzie, którzy dali mi szansę. Ciężko pracowałam, studia pozwalały mi robić filmy, miałam już swoich reżyserów, poznałam drugiego męża. I jestem teraz tu, gdzie jestem. I z dobrym skutkiem trwa to już dłuższy czas. Podobnie jak Twój związek z Brentem.
Jak najbardziej. Jesteśmy małżeństwem już siedem lat i nadal bardzo się lubimy. Inteligentny, dowcipny, ma olbrzymią wyobraźnię, jest reżyserem, pasujemy do siebie. Nawzajem wydobywamy z siebie to co najlepsze. Odwiedza mnie na planie, kiedy kręcę filmy, robię zdjęcia do jego reklam, udaje się łączyć to, co prywatne z tym, co zawodowe. Ostatnio, kiedy kręciłam w Nowym Yorku, był tam ze mną przez miesiąc, razem z naszym psem Frankim Jo Jo. Jaka rasa?
Japońska - shiba inu. Jeździ na zdjęcia?
Jak najbardziej. Pies, ale też jedzenie, to bohaterowie twojego bloga.
Tak, bo bardzo lubię gotować. Przygotowałam w zeszłym roku całą Wigilię, dwanaście klasycznych, polskich dań. Przyszli wszyscy nasi znajomi, których nazywamy ""orphans"", czyli ""sieroty"" - bez rodzin w Los Angeles, bo naszymi najlepszymi przyjaciółmi są tu Nowozelandczycy, Irlandczycy i Polacy. Gotuję też, kiedy idę na plan. Ekipa ""Jacka Stronga"", (a zwłaszcza pan Jan Freda - dźwiękowiec) wiedziała, w jakim nastroju będę konkretnego dnia - po zawartości mojego termosu. Czy jest coś na ostro? Czy nie? (śmiech). Blog miał być moim hobby i wypełnieniem czasu wolnego, ale od kiedy go założyłam mam tyle pracy, że trudno go już uaktualniać. Ostatni wpis jest sprzed roku, z okolic Wielkanocy (śmiech). Rozmowa z tobą prowadzi do jednego wniosku. Skypuję z najnowszą wersją kobiety pracującej.
Racja. Po raz pierwszy od dawna mam dziesięć dni wolnego, siedzę teraz w domu, chciałabym się położyć na kanapie… i po prostu nie mogę. Poleżę pół godziny z gazetą i od razu czuję się jak leń. Mam w domu bardzo elegancką leżankę z poduszkami, ale właściwie nigdy z niej nie korzystam. Wyjazd z Polski był dobrą decyzją?
Myślę, że jedyną możliwą, ale powtarzam, że tak mi się po prostu ułożyło życie. Poza tym myślę, że w Polsce nikt nie dałby mi szansy. Jedyną osobą, która to zrobiła, był Pasikowski. Żaden inny kolega nigdy mnie nie zatrudnił. Nie brano mnie pod uwagę jako operatora. W Stanach to jak wyglądasz, nie ma żadnego znaczenia, ważne jest, jak szybko potrafisz coś zrobić i jak prowadzisz ekipę. Osiągniecie pozycji zajęło mi kilka lat, ale tutaj ktoś dał mi realną szansę. Teraz od dwóch i pół roku nie schodzę z planu. Robię duże reklamy dla BMW i Audi oraz filmy z aktorami, których zawsze podziwiałam. Wróćmy do Stanów, do twojego domu, a w nim olbrzymia kolekcja zdjęć.
To moje życie. Mój ślub, mała siostra, dziadek podporucznik - ułan podolski, który walczył pod Monte Cassino, był na Syberii, wracał do Polski przez Iran, miał zginąć jako wróg narodu, a dożył dziewięćdziesięciu trzech lat. Historia mrożąca krew w żyłach. A wszystkie te zdjęcia to taka moja galeria, która przypomina mi, skąd jestem. I tym bardziej myślę o tym w Ameryce. Wszystkim się wydaje, że w Kalifornii żyjemy w cudownym słońcu, każdy ma super samochód, a pieniądze rosną na drzewach. Tak naprawdę to jest fabryka gwarantująca tylko i wyłącznie ciężką robotę. Największa różnica między dwoma kontynentami, z którą się zderzyłaś?
Europejczycy, a na pewno warszawiacy, mówią prosto z mostu. Amerykanie kadzą, bo boją się, że albo coś jest niepolityczne, albo ktoś się obrazi, komuś sprawisz przykrość itd. Trudne są relacje między ludźmi, bardzo interesowne. Ciekawe, że przyjacielskie mam wyłącznie z obcokrajowcami. Kumple operatorzy, jeśli dzwonią, to pytają tylko o to, nad czym pracuję, a nie o to, co u mnie i męża (śmiech), ale dzwonią! Filmy też robi się inaczej.
Oczywiście. Tu jest mnóstwo różnych przepisów i reguł. Mamy związki, które pilnują, czy przepisy nie są łamane. Jeśli asystent reżysera nie zrobi przerwy co do minuty, po sześciu godzinach pracy, to producent za każdą dodatkową minutę płaci karę. Widziałam ostatnio na nowojorskim planie, jak kierowcy ciężarówek tak zwani Teamsters (najsilniejszy związek) - zaśmiewali się, bo ktoś im powiedział, że w Europie mistrz oświetlenia i wózkarze sami jeżdżą swoimi ciężarówkami ze sprzętem. Mówią do mnie; wyobrażasz sobie, że po całym dniu pracy musisz jeszcze zawieźć sprzęt do magazynu?! Bardzo ich zdziwił mój brak reakcji. Różne historie się zdarzają. Producent prosi cię, żebyś obejrzał w czasie lunchu lokalizację, która jest o pięć metrów od miejsca, gdzie właśnie kręcisz. Wtedy twój drugi asystent, który prowadzi tzw. dziennik zdjęć, zapisuje każdą minutę, kiedy nie jesz jeszcze lunchu - za co oczywiście produkcja dodatkowo zapłaci (śmiech). W Polsce robienie filmów to nadal przygoda, to spotkanie z przyjacielem. Amerykański system jednak działa. Filmy kosztują setki milionów dolarów, ale zarabiają kolejne setki.
To prawda, ale są skutki. W Europie można mówić o filmowej rodzinie. W Stanach na pewno nie, chociaż moje ostatnie doświadczenie z nowojorska ekipa było fantastyczne. Normalni ludzie jak w Polsce. Nawet chodziliśmy na piwo, co w LA jest nie do pomyślenia. Na rozdaniu Oscarów wszyscy wyglądają jak jedna, wielka rodzina...
(śmiech) To jest wiedza kogoś kto nigdy nie był i nie pracował w Hollywood. Ale możesz pozostać przy swojej opinii."
http://kobieta.wp.pl/tak-traktuje-sie-ludzi-w-zakladzie-opiekunczym-w-siennicy-wstrzasajacy-wpis-andrzeja-saramonowicza-6116438003725953a,"Tak traktuje się ludzi w zakładzie opiekuńczym w Siennicy. Wstrząsający wpis Andrzeja Saramonowicza Polski scenarzysta, reżyser, dziennikarz Andrzej Saramonowicz zamieścił na swoim profilu na Facebooku wstrząsający wpis. Dotyczy on brutalnego traktowania matki jego kolegi, która przebywała w jednym z podwarszawskich zakładów opiekuńczych. Mężczyzna odwiedził ją w ostatnich dniach jej życia. To, czego dowiedział się na miejscu, było przerażające. Znajomy Saromonowicza, Witold Jacórzyński, od 23 lat mieszka w Meksyku, dlatego nie miał możliwości regularnie odwiedzać swojej matki w zakładzie Millenium w Siennicy. Wydawało mu się, że w tej placówce niczego nie będzie jej brakować, a profesjonalnie przygotowany personel odpowiednio się nią zaopiekuje. Gdy Jacórzyńskiemu wreszcie udało się do niej przyjechać, poznała go i ostatkami sił powiedziała: ""Boże, Boże, Boże"". Kolejnego dnia mężczyzna zapytał kadrę pracowniczą o stan zdrowia matki. Jest jej najbliższą rodziną, dlatego był pewien, że otrzyma informację. Dowiedział się jednak, że nie jest osobą upoważnioną, ponieważ umowę podczas jej przyjmowania do zakładu podpisywała jego siostra. Jacórzyński twierdzi, że będąc w Meksyku, otrzymywał informacje, z których wynikało, że jego matka dobrze czuje się w Siennicy. Kobieta chorowała kilka lat wcześniej na świąd i zakrzepicę, ale w końcu lekarze ją wyleczyli. Do Millenium miała trafić w dobrym stanie. Na miejscu mężczyzna dowiedział się jednak, że było zupełnie inaczej. Od początku jej pobytu jej stan był niepokojący, potem zaczęła chudnąć. W końcu podłączono ją do kroplówki. Nikt jednak nie zajął się jej leczeniem. Ze względu na stan zdrowia matki syn niewiele mógł się od niej dowiedzieć na temat warunków życia w Siennicy. Ale to, co usłyszał od innych osób tam przebywających, przeraziło go. - Całą rentę nam zabierają. Zostawiają tylko 30 złotych, ale ja palę dużo, szczególnie w nocy. Nie mogę spać - powiedział pan Zbyszek. Syn umierającej matki postanowił sprawdzić, co pisze się na temat zakładu Millenium na forach internetowych. Już pierwszy komentarz był dla niego wstrząsający: ""Do tej placówki nie oddałabym najgorszego wroga. (…) Właściciele są sknerusami. Lekarze bez uczuć. Nie zależy im na dobru pacjenta. Liczy się tylko kasa. Oszczędzają na wszystkim: na lekach, posiłkach, ogrzewaniu. Zimą temperatury na pierwszym piętrze spadają do 15 stopni Celsjusza. Jedzenie z krótkim terminem przydatności i w ograniczonych ilościach. Personel zastraszony i mobbingowany. Stanowczo odradzam wszystkim pobyt w tej placówce"". Pan Witold chciał zostać na noc w Millenium, by móc towarzyszyć mamie w ostatnich chwilach jej życia. Dowiedział się jednak, że jest to niemożliwe. - Pan naruszył regulamin (…) Proszę natychmiast opuścić zakład albo pana wyprowadzą! Nie wolno tu panu więcej przychodzić! - usłyszał. W związku z tym kolejnego dnia pobytu w Siennicy zgłosił sprawę na policję. Dowiedział się, że będzie mógł odwiedzać matkę wyłącznie w obecności swojej siostry. Tak też zrobił. Gdy przyjechał do mamy, ta konała z pragnienia. Nie miała podłączonej kroplówki. Już wtedy wiedział, że to ostatnie chwile jej życia. - Proszę pani, myślę, że moja mama nie żyje - powiedział do pielęgniarki. Pielęgniarka spojrzała na niego i powiedziała: - No, właśnie. Nie żyje.  Jacórzyński zaczął załatwiać formalności w zakładzie pogrzebowym. Po powrocie do Millenium dowiedział się, że bez jego zgody matka została przewieziona do innego zakładu. Mężczyzna nie może pogodzić się z tym, jak traktuje się podopiecznych placówki w Siennicy oraz ich najbliższą rodzinę. W związku z tym prosi o pomoc: ""Potrzebuję pomocy wszystkich Państwa, którzy teraz czytacie mój list, a którzy mieliście podobne doświadczenia w Siennicy co ja. Skontaktujcie się ze mną, proszę, pisząc na ten adres mailowy: lekvinik64@gmail.com. Jestem pewien, że powinniśmy zrobić coś, czego regulamin Siennicy nie przewiduje: opisać bezduszność, przede wszystkim po to, by ją powstrzymać. Pomóżcie mi, bo sam nie dam rady. A wierzę, że trzeba tak postąpić. Bo inaczej nic nie ma sensu"" - napisał na Facebooku. Kontaktowaliśmy się z zakładem w Siennicy. Jego pracownicy odmówili komentarza."
http://kobieta.wp.pl/rower-miejski-z-biedronki-za-499-zl-czy-z-decathlona-za-599-zl-testujemy-najtansze-modele-dla-kobiet-6115875101677697a,"Rower miejski z Biedronki za 499 zł czy z Decathlona za 599 zł? Testujemy najtańsze modele dla kobiet Jak co roku, w sezonie wiosennym sklepy rowerowe przeżywają prawdziwe oblężenie. Biedronka i Decathlon wyszły naprzeciw miłośnikom jednośladów, prezentując w swojej ofercie niedrogie modele miejskie S’Moove Martha oraz B’TWIN ELOPS 100 LTD. Ich ceny są bardzo niskie, ale czy współmierne do jakości? Nasze redaktorki Martyna i Paulina postanowiły to sprawdzić.  Martyna: Zanim rozpoczęłam testowanie swojego roweru, musiałam go złożyć. W pudełku znalazłam instrukcję napisaną w języku polskim, potrzebne narzędzia (klucze, śrubki) i kilka części. Do ich połączenia potrzebowałam pomocnika, dzięki któremu cały proces trwał około 30 minut. Po wszystkim wystarczyło napompować koła i rower był gotowy do jazdy. Już po pierwszych minutach można stwierdzić, że dużym atutem roweru S’Moove Martha jest kształt jego ramy, która umożliwia jazdę w wygodnej i wyprostowanej pozycji. Średnica kół wynosi 26 cali. Rower ten idealnie nadaje się do jazdy po mieście. W mojej ocenie korzystnie wypada również jego żelowe, szerokie i bardzo wygodne siodełko. Można na nim spędzić wiele godzin i nie odczuwać zbyt wielu niedogodności, co nie we wszystkich rowerach miejskich jest możliwe. Stalowa rama roweru sprawia wrażenie masywnej i solidnej, jednak wiąże się to z tym, że po doliczeniu wagi wszystkich akcesoriów (błotników, bagażnika itp.) rower jest ciężki i wniesienie go po schodach na trzecie piętro dla kobiety może być uciążliwe. Sprzęt waży niecałe 15 kg. Znakomitym pomysłem producenta było solidne obudowanie napędu, które z jednej strony uniemożliwia wkręcenie się części garderoby w łańcuch, a z drugiej strony w przypadku złej pogody chroni nas przed zachlapaniem sobie ubrania błotem. Możliwość regulacji kierownicy również nie pozostaje bez znaczenia. Dzięki tej funkcji, możemy dostosować jej wysokość do własnych potrzeb. Bagażnik jest praktyczny i wizualnie bez zarzutów, jednak jego maksymalna ładowność to jedynie 5 kilogramów. Wprawdzie wystarczy to na drobny bagaż w postaci kurtki, czy drobnych zakupów, jednak o doczepieniu sakw nie ma mowy. Rekompensować to może mocowany przed kierownicą kosz. Jego ładowność to dodatkowe 5 kilogramów. Minusem natomiast jest to, że z bliska nie wygląda zbyt solidnie i jest zamontowany śrubami. Nie można więc go wypiąć jednym ruchem. Nie oczekujmy jednak zbyt wiele od roweru za niecałe 500 złotych.  Łagodna linia wąskiej ramy, pomimo dosyć dużej wagi, sprawia wrażenie, że ten model wydaje się lekki i delikatny. Biorąc pod uwagę kwestie wizualne, nie sposób pominąć kremowy kolor, który jest jego dużym atutem. Nie jest to rower do jazdy sportowej,  jednak wielogodzinna jazda po prostym, miejskim terenie będzie bardzo przyjemna. Rower posiada dwa hamulce – tylny w pedałach i przedni ręczny. Działają one bez zarzutów, jednak przedni trzeba na samym początku odpowiednio wyregulować, co nie jest takie proste. W komplecie znajduje się też komplet lamp, nóżka oraz dzwonek. Jedyne, co musimy sami zakupić, to pompka oraz zapięcie antykradzieżowe. Paulina: Nie tylko Biedronka wpadła na pomysł zaproponowania klientom roweru w atrakcyjnej cenie. Taki też w swojej ofercie ma teraz Decathlon. Miejski rower B’TWIN ELOPS 100 LTD kosztuje jedynie 599 złotych, a ja postanowiłam przetestować, czy taka cena idzie w parze z jakością. Zacznijmy od wyglądu roweru. Czarny, uniwersalny model z łagodnie wygiętą ramą jest na tyle ponadczasowy, że powinien odpowiadać każdemu. Pokochają go zarówno miłośniczki rowerów retro, jak i lekko sportowego stylu miejskiego. Obniżona stalowa rama nie tylko dobrze wygląda, ale też ułatwia wsiadanie na rower. Siodełko roweru jest dość wąskie, ale jednocześnie dobrze wyprofilowane i wygodne. W miejskich warunkach można spokojnie spędzić na nim kilka ładnych godzin. Miejski rower w dużej mierze kojarzy nam się z pojemnym koszykiem oraz bagażnikiem. W testowanym modelu brakuje jednego i drugiego. W ramach testu pokonałam drogę z domu do pracy – nie miałam gdzie schować torebki. Rower jest o 100 zł droższy od tego z Biedronki, a nie ma w wyposażeniu takich elementów. Sprzęt proponowany przez B’TWIN waży niecałe 15 kg. Jeżeli mieszka się na jednym z niższych pięter lub ma się możliwość przechowywania roweru w wózkowni, waga nie będzie problemem. Znoszenie go po schodach może okazać się problematyczne, szczególnie jeśli jest się niewielkich gabarytów.  Duża część rowerów miejskich ma 3 biegi albo nawet nie ma możliwości przerzucania ich. B’TWIN ELOPS 100 LTD ma aż 6 biegów, co z pewnością docenią osoby, które muszą pokonywać w drodze jakiekolwiek wzniesienia lub takie, które mijają po drodze wiele świateł. Tak jak w przypadku roweru z Biedronki, tak i ten z Decathlona ma dwa hamulce – przedni i tylny. Oba działają bez zarzutu. Także w obu rowerach dużym plusem jest obudowany łańcuch – rowerem można jeździć do pracy bez konieczności brania ubrań na zmianę, aby zastąpić nimi te zachlapane podczas jazdy. Nie wkręcimy sobie również szerokich nogawek czy spódnicy w łańcuch. Prócz dwóch hamulców rower został wyposażony także w lampki, dzwonek i nóżkę, która podczas rozkładania i składania wydaje zabawny dźwięk. Jest zauważalny, ale zupełnie nie przeszkadza. Dodatkowym atutem jest dożywotnia gwarancja na ramę, mostek i kierownicę. Dla kogoś, kto korzysta z roweru ze wzmożoną częstotliwością, to atrakcyjna oferta. W razie wypadku może starać się o naprawę bądź nowe elementy.  Reasumując, każdy z tych rowerów ma wady i zalety. Rower miejski S’Moove Martha z Biedronki można zaliczyć do bardzo wygodnych i praktycznych. Jazda na nim sprawia dużo przyjemności i jeśli nie planujemy wybierać się na przejażdżki po nierównym terenie, będziemy z niego zadowoleni. Dużym jego plusem jest wygodne siodełko, mocno obudowane koła i solidna rama. Minusem natomiast są detale, takie jak białe plastikowe pedały, plastikowy koszyk, rączki czy hamulec. Te elementy mogłyby być wykonane z lepszej jakości materiału, jednak gdy w S’Moove Martha przyrównamy cenę do jakości, wypada on bardzo korzystnie. Największymi atutami modelu B’TWIN ELOPS 100 LTD z Decathlona są uniwersalność, stabilność, obecność 6 biegów i solidna rama. Rower doskonale sprawdzi się w mieście – sam producent nie zaleca użytkowania go na wyboistym terenie. Wadą tego roweru jest brak koszyka i bagażnika, które z kolei sprzęt z Biedronki posiada. Trzeba jednak brać pod uwagę, że w tej cenie dostajemy generalnie dobry rower z solidnym wykończeniem."
http://kobieta.wp.pl/10-produktow-z-ktorych-wyczarujesz-dwudaniowy-obiad-i-deser-6115507719764097a,"10 produktów, z których wyczarujesz dwudaniowy obiad i deser Polacy od wieków czują się w kuchni jak ryby w wodzie. Mamy wyśmienity smak, stawiamy na naturalne produkty z polskich upraw i wbrew pozorom trzymamy się tradycji. Jednak współczesne polskie gospodynie stoją przed nie lada wyzwaniem. Nasze prababcie i babcie, które mimo okrojonego wachlarza produktów spożywczych i przy wykorzystaniu jedynie podstawowych akcesoriów kuchennych, zawsze wyczarowywały prawdziwe specjały. Pani domu XXI wieku zazwyczaj nie ma czasu na kilkugodzinne gotowanie. Idzie na skróty, popada w kulinarną rutynę i do gotowania zaczyna podchodzić po macoszemu. W grę wchodzą także kwestie finansowe – rodzinne posiłki powinny być bowiem nie tylko smaczne, ale przede wszystkim bezpieczne dla domowego budżetu. Jak rozwiązać ten problem i przywrócić wizerunek polskiego obiadu, który kusi wyglądem i zapachem? Zakładając, że każdy ma w domu podstawowy zestaw przypraw, jak sól i pieprz, podstawowe produkty sypkie, sezonowe warzywa oraz garnki, piekarnik i kuchenkę, wystarczy zaopatrzyć się w 10 produktów spożywczych, z których przygotujemy pięć smacznych zestawów obiadowych – z deserem włącznie. Niezbędna okazać się też może pewna doza kulinarnej fantazji. Zwolennicy kuchni polskiej dobrze wiedzą, że to śmietana jest jednym z produktów bazowych do wielu dań. Chętnie zabielamy nią zupy, dzięki czemu zyskują nie tylko dodatkowego smaku, ale też ładnego koloru. To niezbędnik do sosów towarzyszących np. plackom ziemniaczanym. Osobom, które dbają o linię i liczą kalorie, poleca się zastąpić śmietanę jogurtem naturalnym. Będzie to zdrowy i praktyczny zamiennik. Należy jednak zachować zasady, podobne jak w przypadku śmietany, czyli „hartowanie” produktu – zanim połączymy go ze składnikami po obróbce termicznej, np. w zupie - należy wymieszać go z małą ilością płynu, aby się nie zważył. Śmietana będzie niezbędna do przygotowania zupy serowej, pomidorowej, kremu ziemniaczanego, a także sosu do rozmaitych zapiekanek czy placków ziemniaczanych.   Dobrej jakości czekolada powinna znaleźć się w każdej kuchni. Będzie ratunkiem, gdy przyjdzie ochota na coś słodkiego, ale może być składnikiem wielu deserów i wypieków. To właśnie ten produkt w połączeniu z tłuszczem, jajkami, mąką i mlekiem wykorzystamy do przygotowania apetycznych, czekoladowych muffinów. Będzie też podstawą dwuskładnikowego musu czekoladowego – oprócz czekolady dodamy do niego wodę, ale sekret tkwi w technice, czyli miksowaniu i wykorzystaniu kostek lodów. Dla zabieganych sprawdzi się natomiast gęsta czekolada do picia, przypominająca konsystencją czekoladowy sos. Gdy mamy ochotę na tort, również możemy przygotować go bez spędzania wieczności w kuchni. Wystarczy usmażyć klasyczne naleśniki, ułożyć warstwowo z porcją kremu czekoladowego pomiędzy każdym i zaserwować bliskim. W wersji fit z kolei sprawdzą się ciasteczka z gorzkiej czekolady i… płatków owsianych. Czekoladą wypełnić możemy także kruche tartaletki. To najpopularniejszy rodzaj mięsa w polskich domach i nic w tym dziwnego. Jest łatwy w przygotowaniu i smakuje zarówno dzieciom, jak i dorosłym. Doprawione solą i pieprzem, a następnie zgrillowane mięso możemy podać w towarzystwie ziemniaczanego puree z dodatkiem masła i sałatki z sezonowych warzyw. To klasyk, który zawsze się sprawdzi. Z kolei miłośnikom nietypowych połączeń spodoba się zestawienie kurczaka z czekoladą – oczywiście tą deserową o wysokiej zawartości kakao.  To zdecydowana podstawa wielu polskich kuchni, ale nie musi kojarzyć się tylko z jajecznicą. Wspomniane naleśniki to jedno z dań, do których je wykorzystamy. Można je podać nie tylko na słodko, ale także w wytrawnym farszem. Wypełnione podsmażonym kurczakiem, zawinięte i zalane śmietanowym sosem, a następnie zapieczone, będą sycącym, prostym i tanim obiadem dla kilku osób. Jajko sprawdzi się także do przedobiadowej przystawki – zapieczone połówki ziemniaków podane z jajkiem w koszulce i kleksem ze śmietany to smakowity wstęp do głównego dania. Mogą być dodatkiem lub grać główną rolę. Wykorzystamy je zarówno do przygotowania aromatycznego kremu ziemniaczanego, który podamy z serowymi gniazdkami, jak i do przygotowania zapiekanki ziemniaczanej w śmietanowym sosie. To oczywiście produkt niezbędny do placków ziemniaczanych. W przypadku tych warzyw warto bawić się ich teksturą – upieczone plasterki stworzą apetyczne talarki, zblendowane po ugotowaniu jako puree uzupełnią mięsny zestaw na drugie danie, a drobna kostka będzie urozmaiceniem niejednej zupy. Produkt ten kojarzymy przede wszystkim ze śniadaniami. To błąd. Serowa zupa, która kusi zapachem i rozpuszczonym, ciągnącym się żółtym składnikiem to pokuszenie, któremu mało kto może się oprzeć. Żółty ser to także niezbędnik do zapiekanek – zapewnia charakterystyczną chrupiącą i apetyczną skorupkę. Przygotowując go, należy uważnie dobierać temperaturę piekarnika – spalony, nie będzie już tak kuszący. Możliwości tego rodzaju nabiału nie kończą się na połączeniu go z płatkami kukurydzianymi o poranku. Opisane wcześniej naleśniki czy puree, a także czekolada do picia, muffiny oraz zupy nie mogą obyć się bez dodatku mleka. Wzorem naszych babć mleko wykorzystamy też do zrobienia racuszków, które zostaną zjedzone ze smakiem w ramach drugiego dania lub deseru.   Niektórzy twierdzą, że im więcej masła, tym lepiej. Coś w tym jest, bo to wyjątkowy nośnik smaku. Przyda się do słodkich propozycji, jak wypieki: tartaletki, ciasteczka czy muffiny, ale również do usmażenia panierowanego kurczaka czy podkręcenia smaku zapiekanki ziemniaczano-serowej. Domowy bulion to podstawa dla starszych gospodyń. Popularne kostki rosołowe nijak mają się do smaku babcinego bulionu na bazie warzyw. Jego zaletą jest nie tylko smak, ale także łatwość przechowywania – zamrożony może poczekać do kilku tygodni na wykorzystanie. A propozycji jest naprawdę sporo – to on zapewni bazę do licznych zup, takich jak zupa serowa, pomidorowa, ale może być smaczny sam w sobie i podany np. z pokrojonym w paski ciastem naleśnikowym. Na nim zrobimy także perfekcyjne risotto. Dla fanów szybkiego gotowania to absolutna podstawa. Na bazie dobrej jakości passaty zrobimy pyszny pomidorowy krem, ale także sos w którym zapieczemy kawałki kurczaka, ziemniaczki czy warzywa z serem. W sezonie na pomidory warto przygotować własną wersję tego produktu, zawekować do słoików, a następnie korzystać z zapasów przez kolejne miesiące. Dzień pierwszy:
Zupa serowa // Kurczak w czekoladzie // Ciasteczka owsiane z czekoladą Dzień drugi:
Krem ziemniaczany z serowymi gniazdkami // Racuchy z czekoladą // Tort naleśnikowyDzień trzeci:
Bulion z ciastem naleśnikowym // Zapiekanka ziemniaczana // Mus czekoladowyDzień czwarty:
Zupa pomidorowa z lanym ciastem // Krokiety z kurczakiem // Muffiny czekoladoweDzień piąty:
Przystawka: pieczone ziemniaczki wypełnione jajkiem pochet z serem żółtym // risotto z kurczakiem // Tartaletki z czekoladą Partnerem artykułu jest E.Wedel"
http://kobieta.wp.pl/konsultantka-w-drogerii-najlepsza-przyjaciolka-czy-najgorszy-wrog-6116529558882433a,"Konsultantka w drogerii- najlepsza przyjaciółka czy najgorszy wróg?  Od kilku dni w sieci krąży list, w którym mama dziękuje konsultantce z Sephory za pomoc w uporaniu się z kompleksami jej córki. Sytuacja opisana przez nią poruszyła serca milionów internautów. Zaintrygowane tym, czy uczynność i uprzejmość są wartościami rozpowszechnianymi także przez nasze rodzime konsultantki kosmetyczne, postanowiłyśmy wystawić je na mały test ujawniający, jakie podejście do młodych klientek mają pracownicy największych kosmetycznych marek dostępnych w Polsce.  W liście kobiety wychwalającej pracownicę Sephory czytamy: ”Moja córka ma 15 lat i ma ogromny problem ze swoją samooceną. Była wielokrotnie wyśmiewana przez dziewczyny, z którymi chodzi do szkoły. Nabijały się z jej ubrań, jej włosów i jej problemów ze skórą. To dręczenie doprowadziło do tego, że moja piękna córka uwierzyła, że jest brzydka. W Sephorze ekspedientka nie tylko pomogła nam z doborem produktów, ale też pomogła mojej córce dostrzec jej piękno w ciepły i miły sposób. Wyjaśniła jej jak dbać o skórę i przekonała, że jej kompleksy nie są powodem do zmartwień. Moja córka wyszła z drogerii rozpromieniona i pierwszy raz od dawna widziałam ją w tak dobrym humorze. Dziękuję tej dziewczynie z całego serca za jej wspaniałe podejście.”  Postawa amerykańskiej konsultantki jest zdecydowanie godna podziwu. Jednak czy takie nastawienie w stosunku do klientek nie powinno być czymś na porządku dziennym? Postanowiłyśmy to sprawdzić. Nasza redaktorka wybrała się do czterech najpopularniejszych sieci drogerii w Polsce i sprawdziła, czy w nich również możemy liczyć na wsparcie uprzejmych ekspedientek.  Paulina postawiła na naturalny wygląd podkreślający wszystkie elementy jej twarzy, z których nie jest do końca zadowolona. Jak sama przyznaje ma problemy z zaskórnikami i nierównym kolorytem, a jej cera należy do typu mieszanego. Ma przetłuszczającą się strefę T i wysuszoną skórę na policzkach. Niepewnie czuje się także z powodu sińców pod oczami i nawracających wyprysków. Wcielając się w rolę osiemnastolatki zapytała konsultantek co zrobić, żeby pozbyć się problemów z wyglądem i poprawić swoją samoocenę. Wyniki eksperymentu są naprawdę ciekawe.  Na pierwszy ogień poszła drogeria marki Hebe, w której Paulina spędziła kilkadziesiąt minut. I mimo snucia się między półkami i zagubienia wymalowanego na twarzy, nie otrzymała propozycji pomocy od żadnej z konsultantek. Mimo to wierzymy, że to wyjątkowa sytuacja objawiająca się wzmożonym ruchem w drogerii.  To był czarny koń naszego zestawienia. Warszawska sieć drogerii Kontigo reklamuje się przede wszystkim indywidualnym podejściem do każdej z klientek. Już kilka minut po wejściu do drogerii Paulina otrzymała pomoc od pracującej tam konsultantki, która zaproponowała jej całą linię kosmetyków koreańskich, które mają pomóc jej w problemach z cerą. Wskazana została jej również strefa próbowania, gdzie Paulina mogła przetestować wybrane przez siebie produkty. Konsultantka była naprawdę uprzejma, jednak linia kosmetyków zaproponowana przez nią znacząco przekraczała budżet osiemnastolatki. Mimo to Kontigo otrzymuje od nas plusa.  Pora na pierwszego giganta wśród sieci kosmetycznych. Do salonu Douglasa nasza redaktora weszła w towarzystwie podejrzliwego wzroku ochroniarza, który nie opuszczał jej na krok przez całe pół godziny, które spędziła w drogerii. Dopiero po 30 minutach jedna z konsultantek zaproponowała jej pomoc w doborze odpowiednich kosmetyków. Przed upływem tego czasu uwaga obsługi skierowana była głównie na starsze i zamożniej wyglądające klientki. Mimo to pracownica Douglasa była niezwykle kompetentna i profesjonalna. Jednak nic poza tym.  To właśnie od tej marki zaczęło się całe zamieszanie, dlatego w niej pokładaliśmy największe nadzieje. I nie pomyliłyśmy się! Konsultantka Sephory już po kilku chwilach zaproponowała Paulinie swoją pomoc i w mgnieniu oka dobrała idealny dla niej podkład, zaprezentowała jak powinna go nakładać, jak ukrywać oznaki zmęczenia na twarzy. Wszystko wyjaśniła jej w sposób naprawdę przystępny, a rozmowa przebiegała w naprawdę przyjemnej atmosferze. Widać było, że konsultantce naprawdę zależy na doborze odpowiednich produktów dla młodej cery, a nie na sprzedaży najdroższych możliwych marek.  W naszym zestawieniu Sephora zdeklasowała pozostałe drogerie. Tam nasza redaktorka otrzymała najlepszą pomoc i czuła się najlepiej potraktowana. Zaznaczamy jednak, że nie chcemy generalizować i jest to opinia dotycząca tylko kilku wybranych salonów poszczególnych marek. Wierzymy, że po przebadaniu całej reszty wyniki eksperymentu mogłyby ulec znaczącej zmianie. Musimy jednak zauważyć, że niestety w polskich drogeriach wciąż panuje przekonanie, że jak cię widzą, tak cię traktują. Młode dziewczyny często spotykają się z protekcjonalnym podejściem, które nie ułatwia im zdobywania wiedzy na temat pielęgnacji i makijażu. Apel do drogerii: nie tędy droga. Może warto dać szansę nastolatkom, które chcą tylko poznać sposób na podkreślanie swojej urody? Zwłaszcza, że za kilka lat to one będą kołem napędowym marek kosmetycznych."
http://kobieta.wp.pl/moje-prawa-nie-sa-na-recepte-w-sejmie-niekonczaca-sie-opowiesc-o-antykoncepcji-6109116773611137a,"""Moje prawa nie są na receptę"". W sejmie niekończąca się opowieść o antykoncepcji  W roli głównej ponownie antykoncepcja. W czwartek posłowie po raz kolejny zajęli się projektem zakazującym sprzedaży tabletek ""dzień po"". Kobiety planują znów wyjść na ulicę, a działaczki kobiecych organizacji grzmią, że koniec świata bliski.  - Wracamy do średniowiecza, nowoczesną medycynę zastępuje ideologia – mówili w Sejmie posłowie opozycji, komentując projekt ograniczający dostęp do pigułki ""dzień po"". Posłowie PiS odpowiadali: Musimy się opowiedzieć - jesteśmy za życiem czy za śmiercią. Jak widać, trudno posłom znaleźć coś po środku. Dyskusja o dostępnie do antykoncepcji trwa w najlepsze. Posłowie rządzącej partii próbują krok po kroku wprowadzać kolejne zakazy, o czym pisałyśmy już wielokrotnie . Kolejny odcinek tej smutnej telenoweli przypadł właśnie na czwartek. Sejmowa komisja rozpatrywała projekt przewidujący, że antykoncepcyjne pigułki ""dzień po"" będą sprzedawane jedynie na receptę.  Minister zdrowia Konstanty Radziwiłł przedstawiając projekt, zwrócił uwagę, że obecnie wszystkie hormonalne leki antykoncepcyjne są dostępne na receptę. - Rozwiązanie to umożliwi pacjentkom zasięganie opinii lekarza, uzyskanie porady, czy preparaty te nie wpływają negatywnie na zdrowie pacjentów – przekonywał. Powołując się na opinie Urzędu Rejestracji Produktów Leczniczych i Europejskiej Agencji Leków wskazał, że hormonalne leki antykoncepcyjne to ""środki o działaniu silnym, potencjalnie niebezpieczne, wchodzące w wiele interakcji"". Bernadeta Krynicka (PiS) dziękowała ministrowi zdrowia za działania, które ograniczą młodym dziewczynom dostęp do tabletki ""dzień po"". - W tej chwili jest parodia: każde inne leki antykoncepcyjne w tym kraju są na receptę, a tabletka dostępna dla piętnastolatki bez – mówiła. Apelowała też do posłów opozycji, by nie wypowiadali się w imieniu wszystkich Polek. Krzysztof Ostrowski (PiS) przekonywał, że tabletka EllaOne ma również działanie wczesnoporonne. - Oczywiście, że mamy demokrację, mamy wolność, ale ta wolność musi być sensownie używana, musimy się opowiedzieć czy jesteśmy za życiem, czy jesteśmy za śmiercią – powiedział. - Według Fundacji Rodzić po Ludzku w ramach NFZ na wizytę u ginekologa trzeba czekać średnio 18 dni. Po takim czasie oczekiwania, ten środek będzie nieskuteczny. Doprowadza pan do sytuacji, że leki te nie będą dostępne zgodnie ze wskazaniami. Mamy prawo do wszystkich środków antykoncepcyjnych. Może niedługo PiS nie pozwoli stosować prezerwatyw - tłumaczyła Kamila Gasiuk-Pihowicz. - Zlikwidowaliście in vitro, likwidujecie standardy opieki okołoporodowej, zabieracie dostęp do antykoncepcji awaryjnej, promujecie środki na erekcję, promujecie stosowanie klauzuli sumienia, robicie internetowy kalendarzyk małżeński za 3 mln zł – mówiła Monika Wielichowska z PO. - Wracamy do średniowiecza, nowoczesną medycynę XXI w. zastępuje ideologia – dodała. - Najpierw pigułki, później prezerwatywy, a następnie obowiązek urodzenia dwójki dzieci...- pisze jedna z internautek. 
Na komentarzach się nie kończy. Polki na stronie akcjademokracja.pl piszą listy do posłów. – Dajmy znać, że nasze prawa nie mogą być na receptę i że nie zgadzamy się z wprowadzeniem obowiązku recept na antykoncepcję awaryjną – zaznaczają.  A piszą w listach m.in. tak: - Chcę mieć możliwość zapobieżenia zajściu w ciążę, gdy nastąpi ""awaria"". - Nie ma medycznych uzasadnień dla tego projektu. Pigułka ""dzień po"" jest bezpieczna. - O antykoncepcji ""awaryjnej"" często błędnie mówi się, że ma działanie poronne. Nie jest to prawda. Tabletka ""dzień po"" opóźnia jajeczkowanie tak, by nie doszło do zapłodnienia. Nie jest szkodliwa dla zagnieżdżonych już płodów. - Taki przepis postawi w najtrudniejszej sytuacji kobiety niezamożne i z małych miejscowości. To nieetyczne. Jak wskazują działaczki Federacji na rzecz Kobiet i Planowania Rodziny, jeśli projekt zostanie uchwalony, wszystkie produkty o charakterze antykoncepcyjnym, dopuszczone do obrotu w Polsce (antykoncepcja hormonalna ""zwykła"" i awaryjna), będą z automatu wymagały uzyskania recepty. I to bez względu na ich specyfikę, sposób działania czy skutki uboczne, a nawet ich brak. Jak pisze Biuro Analiz Sejmowych ""argumenty wskazane w uzasadnieniu projektu dla przyjęcia tego szczególnego trybu nie wydają się wystarczające"", co oznacza że nawet BAS nie widzi racjonalnych powodów dla tak restrykcyjnej regulacji środków antykoncepcyjnych, mającej negatywny wpływ na życie milionów kobiet w Polsce i ograniczającej ich wolność. - Kobiety mają się czego obawiać. Nieustannie. Nie ma żadnej pewności, że zmiany nie nastąpią. Uważam, że PiS w którymś momencie uśpi czujność kobiet pięcioma innymi ""gorącymi"" tematami i wykorzysta sytuację. Zagrożenie, zwłaszcza jeśli chodzi o zakaz przerwania ciąży ze względów genetycznych, jest niestety bardzo realne – mówiła w tym tygodniu  w rozmowie z Wirtualną Polską przewodnicząca Wanda Nowicka. Kto wie, jak w następnych miesiącach potoczą się losy antykoncepcji. Posłowie PiS udowodnili już, że głosami Polek nie specjalnie się przejmują. Skoro objawienia fatimskie można połączyć z eutanazją, aborcją i plagą rozwodów, to pewnie można zabronić kobietom się zabezpieczać."
http://kobieta.wp.pl/to-jeszcze-stosunek-czy-juz-gwalt-umyslnie-sciagaja-prezerwatywe-w-trakcie-stosunku-6116524694136961a,"To jeszcze stosunek czy już gwałt? Umyślnie ściągają prezerwatywę w trakcie stosunku Tłumaczą to chęcią rozprzestrzeniania swojego nasienia i ""ideologią męskiej supremacji"". Tak pokazują, że to oni mają kontrolę nad swoimi partnerkami. W sieci głośno o wynikach pracy Alexandry Brodsky, która zbadała stealthing. To zjawisko coraz bardziej popularne wśród mężczyzn, a promujące zdejmowanie prezerwatywy bez zgody partnerki. Kolejna idiotyczna informacja z cyklu ""amerykańscy naukowcy twierdzą""? Sprawdziliśmy i jesteśmy w szoku.  Spotykali się cztery miesiące. Kasia poznała swojego chłopaka na portalu randkowym. Był z tego miasta co ona, miał podobne zdanie o związkach - oboje nie szukali partnera na całe życie, nie w głowie im były dzieci. Po kilku tygodniach poszli do łóżka. - Zgodziłam się na seks, ale w zabezpieczeniu. Oszukał mnie. Nawet nie zorientowałam się, kiedy zdjął prezerwatywę. Po wszystkim przytulił mnie i powiedział: będziesz musiała rano kupić taką tabletkę ""po"". Nie wiedziałam, jak powinnam zareagować. W szoku byłam. W ciążę nie zaszłam, ale jak on mógł coś takiego zrobić? Dopiero teraz zrozumiałam, że powinnam zareagować ostrzej - opisuje Kasia na jednym z forów dla kobiet.
Takich wpisów jest znacznie więcej. Ten napisała dziewczyna ze Stanów. O jej historii pisały wszystkie amerykańskie media. - Mam 19 lat, nie mam nikogo, komu mogłabym to opisać - zaczęła swój wpis. - Poznałam faceta. Miły, dobrze wyglądał, długo ze sobą rozmawialiśmy. Po którymś spotkaniu wylądowaliśmy u niego w domu. Zapytał, czy chciałabym uprawiać seks bez prezerwatywy. Od razu powiedziałam mu, że nie ma mowy. Widziałam więc, jak wyjmuje prezerwatywę z opakowania. ""OK"", pomyślałam. Jesteśmy zabezpieczeni. Kochamy się, a on po chwili pyta, czy ""jestem negatywna"" (nie choruję na AIDS). Odpowiedziałam, że nie jestem nosicielką wirusa. ""To dobrze, bo uprawiamy seks bez zabezpieczenia"", odparł. Co takiego? Spanikowałam. Chciałam zwiać i cały czas żałuję, że go nie zostawiłam w tej samej chwili, kiedy mi to powiedział. Udawałam, że wszystko jest w porządku. Wyszłam od niego i nie miałam pojęcia, co o tym myśleć. Załamałam się. Ja mu zaufałam, a on mnie oszukał. Poczułam się tak, jakby mnie zgwałcił - opisuje Amerykanka. Mówią o tym: stealthing. Mężczyźni celowo zdejmują prezerwatywę w trakcie stosunku. Nie są to pojedyncze przypadki. Zjawisko to staje się coraz bardziej popularne, a w sieci nie brakuje poradników dla panów, którzy chcą się tak zabawić kosztem partnerki. Analizą tego ""trendu"" zajęła się ostatnio Alexandra Brodsky. Na łamach Columbia Journal od Gender and Law opublikowała badanie, które odbiło się szerokim echem na całym świecie i nie jest do wcale nadużycie. Brodsky uważa, że to, co dla mężczyzn jest czasem zwykłą grą i sposobem na podniesienie sobie adrenaliny, jest formą napaści seksualnej i powinno być traktowane w taki sposób, jak traktuje się m.in. gwałty. Badaczka rozmawiała z kobietami, które mają już na koncie takie doświadczenia. - Te dziewczyny boją się, że zajdą w niechcianą ciążę i nabawią się poważnych infekcji. Poza tym, uważają, że to naruszenie autonomii ich ciała. Czują się oszukane, tracą zaufanie do partnerów - podkreśla Brodsky. Jedna z kobiet wyznała jej: ""Byłam przerażona. Nie na to się umawialiśmy, a on brutalnie pozwolił sobie złamać daną mi obietnicę"". Rebecca, do której dotarła autorka badania, pracuje w centrum pomocowym dla kobiet, które zostały zgwałcone. Najczęściej dzwonią młode dziewczyny, studentki. Nawet nie potrafią określić, co dokładnie je spotkało. Wyjątkowo często powtarza się podobna historia: ""Partner zdjął prezerwatywę bez mojej wiedzy"". A potem przyznają: ""Nie jestem pewna, czy to jest gwałt…"". Te dziewczyny nie mają pojęcia, do kogo mogą zgłosić się o pomoc, nie wiedzą też, czy powinny zgłosić to na policję, czy mogą domagać się swoich praw w sądzie. Nie ma zapisów prawnych, które wskazywałyby, że stealthing to czyn zabroniony. Korzystają więc na tym panowie, którzy na forach internetowych i specjalnie utworzonych blogach dzielą się poradami jak oszukać partnerkę i zabawić się bez ograniczeń. - To są ciemne strony internetu, do których wolałabym już nie wracać – zaznacza Alexandra Brodsky Postanowiłyśmy więc zajrzeć w te ciemne strony sieci i sprawdzić, czy rzeczywiście stealthing jest tak popularny wśród mężczyzn. Daleko nie trzeba było się zapuszczać. - Uprawiam seks bez prezerwatywy. Kochałem się już z 12 dziewczynami i z żadną się nie zabezpieczałem. Nie mam żadnego syfa, ani dziecka na koncie. Media lubią przerażać dziewczyny tekstami o tym, jak ważny jest ""bezpieczny seks"". Są przerażone do momentu, w którym wprowadzi się je w dobry nastrój. Tu macie kilka porad, jak uniknąć prezerwatyw w swoim życiu – pisze jeden z użytkowników na stronie the3bromigos.com. Internetowy guru wymienia więc porady od ""po prostu nie kupuj prezerwatyw"", przez ""namów ją na pigułkę po"", do porad typu ""zabierz się do roboty i nie pytaj jej o zdanie"". - To prawdopodobnie najbardziej efektywna metoda. Zabierz się do roboty, potem poradzisz sobie z awanturą. Większość dziewczyn jest zbyt podniecona, by się tym przejmować. Niektóre dziewczyny nie powiedzą ci ""tak"" w twarz, ale to nie znaczy, że nie chcą się z tobą kochać. W sumie to ich reputacja po wszystkim jest nietknięta. Ciebie nazwie pewnie dupkiem, ale i tak będzie w tobie zakochana. Dziewczyny lubią takich gości. I każdy w tej sytuacji wygrywa – czytamy.
Jak wskazuje Brodsky, stealthing popularny jest i wśród hetero- i homoseksualistów. W sieci z łatwością znaleźć można ""kompleksowe poradniki"" pisane przez 16-latków. - Taki seks jest zdecydowanie przyjemniejszy, bardziej ekscytujący, bo dziewczyna o tym nie wie. Wypracowałem sobie własną technikę. Mam swoje tricki, jak partnerkę łatwo oszukać. Jestem już w tym mistrzem. Dziewczyny podzielić można na ""sięgające"" i ""sprawdzające"". Z tymi pierwszymi jest najtrudniej, bo one szybko orientują się, że zdjąłeś prezerwatywę. Jest na to sposób, bo wystarczy użyć dużej ilości lubrykantu i ona się nie kapnie, że coś jest inaczej. ""Sprawdzająca"" będzie chciała po wszystkim zobaczyć, czy masz na sobie prezerwatywę. Jeśli wpadniesz na gorącym uczynku, graj głupka. Powiedz jej, że nie wiesz, czemu tak się wścieka i próbuj ją rozkręcić na nowo – pisze jeden z 16-letnich chłopaków na ogólnodostępnym forum Experience Project. Dlaczego mężczyźni się na to decydują? W większości z tych historii chodzi o adrenalinę i własną przyjemność. Nie chcą używać prezerwatywy, ale nie mówią o tym partnerce. W zamian za to informują ją po wszystkim, że powinny teraz kupić tabletkę (w Polsce na pigułkę nie ma co liczyć). W badaniu zauważa, że mężczyźni, którzy zachęcają do usunięcia kondomów, najczęściej tłumaczą się chęcią rozprzestrzeniania swojego nasienia, chcą dominować nad partnerką, wyznają ""ideologię męskiej supremacji"" i nie przejmują się konsekwencjami – choć sami mogą załatwić sobie chorobę weneryczną. Z ustaleń Amerykanki wynika, że stealthing powoduje dokładnie te same konsekwencje co gwałt – utratę godności, ryzyko ciąży, zachorowania na HIV i AIDS. Gwałt można jednak zgłosić na policję – która dziewczyna opowiedziałaby policjantowi o tym, że jej partner zdjął prezerwatywę bez jej zgody? To, że stealthing powinien być uważany za czyn zabroniony, świadczy decyzja sądu najwyższego w Szwajcarii z początku tego roku. W styczniu skazano 47-letniego mężczyznę, który oszukał podczas stosunku swoją partnerkę i zdjął zabezpieczenie. To był precedensowy proces i wyrok. Mężczyzna został skazany na rok więzienia w zawieszeniu.
Francuz poznał Szwajcarkę przez Tindera. Podczas drugiego spotkania za zgodą obu stron w domu poszkodowanej doszło do zbliżenia z użyciem zabezpieczenia, jednak po akcie miłosnym kobieta zorientowała się, że partner niepostrzeżenie zdjął prezerwatywę. Kobieta przed sądem dowiodła, że nie zdecydowałaby się na taki stosunek. Brodsky w rozmowie z dziennikarzami ""Huffington Post"" przyznała, że pewnie przez najbliższe lata nie będziemy w stanie zmienić prawa i dopisać stealthingu do listy przestępstw, ale możemy uświadamiać kobiety i mówić o tym głośno. – Te powracające historie zbyt często nazywane są ""kiepskim seksem"", a powinno się o tym mówić jako o ""akcie przemocy"" – mówi Brodsky."
http://kobieta.wp.pl/kobiety-sa-jak-wino-monika-rogozinska-wspinamy-sie-kazdego-dnia-6116226387695233a,"Kobiety są jak wino. Monika Rogozińska: Wspinamy się każdego dnia Z jej słownika dawno zniknęły słowa ""porażka"" i ""klęska"", zamiast tego mówi, ""doświadczenie"" albo ""rozdroże"", z którego czasem niestety brnie się w ślepy zaułek. Na rozdrożach stawała w życiu wiele razy. Wierzy, że z zaułków wyciągała ją Opatrzność. Monika Rogozińska, dziennikarka, miłośniczka gór i świata, współzałożycielka, wieloletnia sekretarz, a także prezes Oddziału Polskiego The Explorers Club, przekonuje, że gdy coś się kończy, otwierają się drzwi do nowych przestrzeni. Nie trzeba się bać w nie wejść, wkroczyć w nieznane.  Ewa Rogala: Czy wyobraża sobie pani swoje życie bez gór, zwłaszcza tych najwyższych?Monika Rogozińska: Wyobrażam, choć góry dają przyspieszoną szkołę samodzielności, odwagi, umiejętności podejmowania ryzyka, partnerstwa, odpowiedzialności. U mnie najpierw były Karkonosze i Tatry, pokazane przez rodziców. Nie dzielę gór na duże czy małe. Tatry uważam za ogromnie wymagający górski poligon. Zima trwa tam pół roku. Na himalajskich wyprawach potrafiłam rozpoznać, który ze wspinaczy ma za sobą doświadczenie tatrzańskiej zimy. To było widać po tym jak się porusza, jak reaguje na trudności: czy uważa je za coś normalnego, czy histeryzuje. Co dla pani było największą życiową trudnością? 
Trudno było odnaleźć się w Warszawie po powrocie z Tatr, w których osiadłam z wyboru. Za czasów komunizmu najwyżej położona w kraju dolina, Pięć Stawów Polskich, zdawała mi się oazą wolności - wolności do obowiązków, jakie sama wybierałam. Pracowałam w schronisku, co oznaczało opiekę nad przybyszami. Piękno tamtej przyrody ładowało radością. Warszawa, w której się urodziłam, dorastałam i skończyłam studia, zdała mi się po przymusowym powrocie miastem nieludzkim: betonowym, szarym, burym, cuchnącym spalinami, zabieganym mrowiskiem. Ludzie pomykali po nim, patrząc pod nogi, żeby się nie wywalić na popękanych chodnikach. Nie patrzyli do góry na niebo. Dziś to miasto wygląda inaczej. W górach czuła się pani najlepiej, a jednak zdecydowała się na powrót do stolicy i na kolejną, diametralną zmianę w życiu. 
Z gór wymiotły mnie dramatyczne wydarzenia rodzinne. Do Warszawy wróciłam z dwójką małych synków. Na szczęście miałam swoje mieszkanie, co było zasługą rodziców, nie moją. Najpierw były puste cztery ściany, spanie na dmuchanych materacach na podłodze, pożyczone garnki, talerze i sztućce. Na nowy początek od razu sama pomalowałam mieszkanie. W Tatrach byłam przewodnikiem i ratownikiem, teraz musiałam znaleźć nową pracę, żeby utrzymać nasza trzódkę. Opatrzność nas nie opuściła. Wydarzyła się jedna z wielu nieprawdopodobnych sytuacji w moim życiu. Koleżanka z Zakopanego zarekomendowała mnie młodej Turczynce, która chciała uczyć się angielskiego, mieszkając czasowo w Warszawie. Zostałam uratowana. Uczyłam jakiś czas Turczynkę, a potem cudze dzieci u siebie. Robiłam to przez zabawę, gry, konkursy, piosenki. Mój starszy syn był w tym czasie w przedszkolu, młodszy spał w drugim pokoju. Pewnego dnia cicho otworzyłam drzwi, żeby sprawdzić czy śpi. Patrzę, a maluch siedzi nad jedną z kolorowych książek, komiksów, które używałam do uczenia, na uszach ma wielkie słuchawki podłączone do magnetofonu i mówi do siebie… po angielsku. Łapał chyba przez sen to, co działo się za ścianą!  Potem robiłam różne rzeczy. Pracowałam w szacownym Towarzystwie Literackim im. Adama Mickiewicza, które ma siedzibę w pałacu Polskiej Akademii Nauk. Przez trzy dekady prowadził je mój dziadek, profesor Uniwersytetu Warszawskiego. Nie żył już, kiedy mnie tam zatrudniono. Właściwie, to nie stać mnie było na tę pracę. Pensja wystarczyła na opłacenie przedszkola.  Ratowniczka górska, urzędniczka, nauczycielka angielskiego… Jak jeszcze zarabiała pani na życie?
Ratownictwo było służbą społeczną. Zostałam businesswoman. Wprowadziłam na polski rynek kremy roślinne produkowane w Ameryce Południowej, świetne, pełne minerałów, witamin. Z przekonaniem je promowałam. Polki już ich używały, kiedy światowe firmy kosmetyczne dopiero ten typ produktu odkrywały. Harowałam. Jeździłam jako komiwojażer po sklepach, pisałam artykuły o cellulicie. Ale wejście do pierwszego sklepu po to, żeby przekonać do wzięcia w komis tego towaru i postawienia go na wystawie do dziś mi się śni, jako horror. Przełamałam się. Wszystko poszło świetnie. Pierwszej zimy przejechałam 30 tysięcy kilometrów po Warszawie małym fiatem 126p, z którego wyjęłam siedzenie, żeby zmieścić pudła. Odniosłam sukces, ale jak to bywa ze spółkami, pewnego dnia wszystko się zawaliło. Złoty interes został zmarnowany. Pamiętam ulgę, z jaką zakończyłam tę działalność. Zarabianie pieniędzy nie było moją pasją. Znowu byłam na starcie, tym razem z dwójką dzieci w płatnej szkole, choć z nazwy społecznej, bo tworzonej przez rodziców, a nie państwo. A jednak nie załamała się pani…
Opatrzność nas nie opuściła. Nagle zaprocentowało doświadczenie przewodnika tatrzańskiego. Otóż był czas w drugiej połowie lat 80. kiedy prowadziłam wycieczki według własnych, autorskich programów, wychodząc poza góry. Solidarność, Jan Paweł II, Wałęsa, potem upadek muru berlińskiego – Polska i Polacy budzili ogromne zainteresowanie. Zdałam państwowe egzaminy z angielskiego. Pokazywałam cudzoziemcom kraj, w którym Europa styka się z Azją – na Bugu wszak przebiegała granica etosu rycerskiego, rozumienia wolności, honoru, godności człowieka, szacunku do kobiety, do zmarłych, służby bliźniemu i ojczyźnie. Kraj fascynujący, w którym kultury się mieszały, wzbogacając, o żywej przeszłości, silnie wpływającej na teraźniejszość. Jednym z pierwszych cudzoziemców, których oprowadzałam, był starszy pan z USA. Mówił, że z Polski, w której się urodził, wyjechał w czasie wojny. Gdy dowiedział się, że mam dwóch synków poprosił o mój adres. Wkrótce przysłał paczkę. Były w niej dwa elektroniczne kalkulatory. Nowość. Chłopcy uczyli się na nich liczyć. W liście prosił, żeby kształcić synów. Dziś są inżynierami po Politechnice Warszawskiej: starszy zna się na silnikach lotniczych w jednym z największych przedsiębiorstw na świecie, młodszy - specjalista aerodynamiki, pracuje w dziale konstrukcji helikopterów firmy europejskiej. Ten pan z USA też ukończył Politechnikę Warszawską. Wykładał na niej. W USA kierował zespołem, który stworzył pojazd poruszający się po księżycu w programie Apollo. Nazywał się Mieczysław Bekker. Na czym polegał pani sukces jako przewodnika?
Pokazywałam obcokrajowcom prawdę o nas. Wciąż pokutowało izolowanie cudzoziemców, typowe dla czasów komunistycznych. Spotykałam pilotów wycieczek, którzy wstydzili się Polski. Kompleksy, imitowanie jakiejś wymyślonej „zachodniości”, a czasem i nasza gościnność, były przyczyną sytuacji zabawnych. Na przykład, gdziekolwiek wtedy przybywałam z zachodnimi turystami, to na stole pojawiała się szynka. Dla nas luksus, który jadłam dwa razy w roku na święta. A goście nabrali przekonania, że to nasz codzienny pokarm. Gdy wreszcie poprosiłam o podanie „normalnego” jedzenia: jajek, serów, dżemów, miodu, zupy mlecznej, to biegli po kamery, żeby stół filmować. Atrakcją była wizyta w barze mlecznym, gdzie zajadali pierogi, bo w restauracjach tak pospolitego jedzenia nie było. Prowadziłam na mszę do kościołów, żeby dotknęli duszy narodu. Spotykałam z ludźmi. Poznawali fenomen polskiej tożsamości, naszej serdeczności, umiejętności radzenia sobie, improwizacji dziś nazywanej innowacyjnością. W Tatrach prowadziłam ich na Orlą Perć, do schronisk. Niektórzy do nas wracali, przywożąc rodziny, znajomych. To odkrywanie Polski dla świata przyczyniło się do zaproszenia mnie do The Explorers Club. Jak to się stało, że z tatrzańskich szlaków wyruszyła pani w Himalaje? Skąd wziął się pomysł, by wziąć udział w wyprawie na Nanga Parbat, niezdobyty jeszcze zimą ośmiotysięcznik, wraz z ekipą Andrzeja Zawady? 
The Explorers Club jest międzynarodowym stowarzyszeniem, od ponad stu lat skupiającym odkrywców, naukowców, badaczy Ziemi, kultur ją zamieszkujących, głębin oceanów, kosmosu. Gdy w 1993 roku powstał Oddział Polski, zaczęliśmy promować polskie odkrycia, organizując wyprawy dla turystów szlakami naszych podróżników, eksploratorów. Pierwsza była do Peru i Boliwii. Następna zimą do Pakistanu. Zorganizowałam ją przy pomocy Andrzeja Zawady. To był pierwszy zimowy trekking pod ośmiotysięcznik Nanga Parbat nad Indusem do wyprawy alpinistów, którą Zawada prowadził na przełomie 1996/97 roku. Jednak największym echem odbiła się współorganizowana przez panią Polska Zimowa Wyprawa na Nanga Parbat 1997/98 roku. Dziś uważana jest za kultową.
Bo po raz pierwszy ekspedycja himalajska przesyłała korespondencje ze zdjęciami. To był pionierski eksperyment dziennikarski. Poszliśmy z Zawadą do Piotra Aleksandrowicza, naczelnego redaktora „Rzeczpospolitej”, w której zaczęłam publikować i przekonaliśmy, że trzeba „kończyć tę górę”, to znaczy wspiąć się na niezdobyty zimą szczyt. A do tego konieczny był zakup telefonu satelitarnego, komputera odpornego na bardzo niskie temperatury, aparatów fotograficznych cyfrowych, znalezienie sponsorów, zbudowanie ekipy i wysłanie korespondenta. Wszystko to udało się załatwić. Pojechałam, jako korespondent, na wyprawę, która zapewniła nam same atrakcje: trzęsienia ziemi, lawiny, wypadek, akcję ratunkową… Co panią najbardziej nakręca: cel, szczyt do zdobycia, rozgłos? 
Cel jest ważny, bo Andrzej Zawada zawsze nadawał mu właściwą rangę. W bazie na maszt wciągana była biało-czerwona flaga. Taka wyprawa, to też wielka przygoda, która pozwala poznać kawałek świata, lepiej go zrozumieć i doświadczyć jego wielkiego piękna. Sława mnie nie pociąga. Patrzyłam jak brzydko niszczy ludzi. Nieliczni potrafią ją przetrwać nieuszkodzeni, dobrze spożytkować. Jest pani osobą ciekawą świata i innych ludzi. Czy uważa się pani także za silną i zdecydowaną kobietę?
Nie, skądże! [śmiech]. Kobiety wszak mają wrodzoną zdolność do poświęcenia. Wielką siłę daje nam macierzyństwo. Góry wtedy możemy przenosić. Mój podziw wzbudzały kobiety, które żegnały bliskich im mężczyzn, gdy jechaliśmy na wyprawy w najwyższe góry. Podziwiam żony górników. Podziwiam matki niepełnosprawnych dzieci. Ileż dzielności, heroizmu obserwuję wokół na co dzień. Ja takim próbom nie byłam poddawana. A kobiety-himalaistki – czy one też są godne podziwu? 
Kobiety, które wspinają się w najwyższych górach świata, płacą za swoją pasję najwyższą cenę. Jest nią życie, samotność. Zegar biologiczny tyka bezwzględnie dla kobiety. Góry najpierw kształtują, a potem pochłaniają bez reszty. Baskijka, pierwsza kobieta, która zdobyła Koronę Himalajów - wszystkie 14 ośmiotysięczniki Ziemi, miała w tym podboju przerwę na… próbę samobójczą. Austriaczka, druga, która skompletowała te szczyty, wspinała się z mężem w ładnym stylu, nie wspomagając się tlenem z butli. Potem jej małżeństwo się rozpadło, choć ona go kochała. Widziałam jak on źle znosi jej popularność. Publiczność z większym entuzjazmem obdarzała tę sympatyczną pielęgniarkę niż jej niemieckiego męża. O Polkach mówić nie będę. Ich losy potwierdzają regułę.  W swojej książce „Lot koło Nagiej Damy” napisała pani takie zdanie: „Powierzchowność jest dla mnie przezroczysta, ciekawi mnie, jakim jest człowiek. Pociąga mnie bardziej dobro niż inteligencja”. 
Zżymam się, kiedy słyszę określenie „zwykły człowiek”. Każdy człowiek jest niezwykły, niepowtarzalny. Każdy ma swoją wyjątkową drogę. Z wiekiem dostrzegamy więcej. Najpierw poszukując wiedzy, ceniłam mistrzów intelektu. Przyszedł moment, gdy bezcenne stało się napotkane dobro. Każdy ma jego głód.   Z wiekiem przychodzi też pewnie inne spojrzenie na urodę. Czy dla pani piękno jest ważne? 
Przyroda, architektura, dzieła sztuki - to piękno, którym się karmię, oddycham nim. Uroda człowieka jest darem. Może zachwycać albo przerażać. Trzeba zajrzeć w oczy.  Ale mówi się, że pięknej kobiecie jest łatwiej w życiu. W czym pomaga uroda?
Oczywiście, że kierujemy się pierwszym wrażeniem, że uroda przykuwa uwagę. Może jednak dla kobiety być balastem, gdy przyciąga mężczyzn, którzy tylko chcą ją rozebrać, a nie porozmawiać, użyć, a nie zaprzyjaźnić się. Jeżdżę sporo po świecie. Kiedyś w Nowym Jorku weszłam na wernisaż i… miałam wrażenie, że wkroczyłam na bal cyborgów. Wszystkie kobiety były szczupłe, znakomicie ubrane, modnie uczesane, nienagannie wypielęgnowane. Uśmiechały się i poruszały niemal identycznie. Wyszłam stamtąd na ulicę i zaczerpnęłam głęboko powietrze… Zobaczcie ile piękna jest w starych, pomarszczonych twarzach! W ich uśmiechu, dobrym spojrzeniu. Chciałoby się taką osobę przytulić. Wydaje się tak bliska. Czym jest dla pani dojrzałość? 
To umiejętność cieszenia się każdym dniem. Kiedy już się wie jak kruche jest życie, to każdy dzień, godzina, są bezcenne.  A jednak niektóre kobiety boją się dojrzałości, myślą, że coś im odbierze, coś bezpowrotnie  przekreśli.
Boją się przemijania, ulegają promowanej presji bycia zawsze młodym, zdrowym i bogatym. Oczywiście, że dobrze w wieku dojrzałym nie znać chorób i mieć dobrą kondycję, ale wszystko ma swój sens. Choroby, cierpienia także, bo leczą nas z egoizmu, otwierają wyobraźnię, empatię. Pomagają przestać pędzić, gonić królika.  Sama wie pani to najlepiej, bo przez rok chodziła o kulach. Czy to było trudne doświadczenie?
Wspaniałe, choć mieszkam na czwartym piętrze bez windy! Wyzwalało wielką życzliwość w ludziach. Obcy mi pomagali. Otwierali się. Każdy walczył z jakimś swoim bólem. To była dla mnie lekcja, jak ogromny potencjał dobra tkwi w ludziach. Trzeba tylko dać szansę, by mogli je okazać. Partnerem artykułu jest Dermika"
http://kobieta.wp.pl/to-jeszcze-stosunek-czy-juz-gwalt-umyslnie-sciagaja-prezerwatywe-w-trakcie-seksu-6116524694136961a,"To jeszcze stosunek czy już gwałt? Umyślnie ściągają prezerwatywę w trakcie seksu Tłumaczą to chęcią rozprzestrzeniania swojego nasienia i ""ideologią męskiej supremacji"". Tak pokazują, że to oni mają kontrolę nad swoimi partnerkami. W sieci głośno o wynikach pracy Alexandry Brodsky, która zbadała stealthing. To zjawisko coraz bardziej popularne wśród mężczyzn, a promujące zdejmowanie prezerwatywy bez zgody partnerki. Kolejna idiotyczna informacja z cyklu ""amerykańscy naukowcy twierdzą""? Sprawdziliśmy i jesteśmy w szoku.  Spotykali się cztery miesiące. Kasia poznała swojego chłopaka na portalu randkowym. Był z tego miasta co ona, miał podobne zdanie o związkach - oboje nie szukali partnera na całe życie, nie w głowie im były dzieci. Po kilku tygodniach poszli do łóżka. - Zgodziłam się na seks, ale w zabezpieczeniu. Oszukał mnie. Nawet nie zorientowałam się, kiedy zdjął prezerwatywę. Po wszystkim przytulił mnie i powiedział: będziesz musiała rano kupić taką tabletkę ""po"". Nie wiedziałam, jak powinnam zareagować. W szoku byłam. W ciążę nie zaszłam, ale jak on mógł coś takiego zrobić? Dopiero teraz zrozumiałam, że powinnam zareagować ostrzej - opisuje Kasia na jednym z forów dla kobiet.
Takich wpisów jest znacznie więcej. Ten napisała dziewczyna ze Stanów. O jej historii pisały wszystkie amerykańskie media. - Mam 19 lat, nie mam nikogo, komu mogłabym to opisać - zaczęła swój wpis. - Poznałam faceta. Miły, dobrze wyglądał, długo ze sobą rozmawialiśmy. Po którymś spotkaniu wylądowaliśmy u niego w domu. Zapytał, czy chciałabym uprawiać seks bez prezerwatywy. Od razu powiedziałam mu, że nie ma mowy. Widziałam więc, jak wyjmuje prezerwatywę z opakowania. ""OK"", pomyślałam. Jesteśmy zabezpieczeni. Kochamy się, a on po chwili pyta, czy ""jestem negatywna"" (nie choruję na AIDS). Odpowiedziałam, że nie jestem nosicielką wirusa. ""To dobrze, bo uprawiamy seks bez zabezpieczenia"", odparł. Co takiego? Spanikowałam. Chciałam zwiać i cały czas żałuję, że go nie zostawiłam w tej samej chwili, kiedy mi to powiedział. Udawałam, że wszystko jest w porządku. Wyszłam od niego i nie miałam pojęcia, co o tym myśleć. Załamałam się. Ja mu zaufałam, a on mnie oszukał. Poczułam się tak, jakby mnie zgwałcił - opisuje Amerykanka. Mówią o tym: stealthing. Mężczyźni celowo zdejmują prezerwatywę w trakcie stosunku. Nie są to pojedyncze przypadki. Zjawisko to staje się coraz bardziej popularne, a w sieci nie brakuje poradników dla panów, którzy chcą się tak zabawić kosztem partnerki. Analizą tego ""trendu"" zajęła się ostatnio Alexandra Brodsky. Na łamach Columbia Journal od Gender and Law opublikowała badanie, które odbiło się szerokim echem na całym świecie i nie jest to wcale nadużycie. Brodsky uważa, że to, co dla mężczyzn jest czasem zwykłą grą i sposobem na podniesienie sobie adrenaliny, jest formą napaści seksualnej i powinno być traktowane w taki sposób, jak traktuje się m.in. gwałty. Badaczka rozmawiała z kobietami, które mają już na koncie takie doświadczenia. - Te dziewczyny boją się, że zajdą w niechcianą ciążę i nabawią się poważnych infekcji. Poza tym, uważają, że to naruszenie autonomii ich ciała. Czują się oszukane, tracą zaufanie do partnerów - podkreśla Brodsky. Jedna z kobiet wyznała jej: ""Byłam przerażona. Nie na to się umawialiśmy, a on brutalnie pozwolił sobie złamać daną mi obietnicę"". Rebecca, do której dotarła autorka badania, pracuje w centrum pomocowym dla kobiet, które zostały zgwałcone. Najczęściej dzwonią młode dziewczyny, studentki. Nawet nie potrafią określić, co dokładnie je spotkało. Wyjątkowo często powtarza się podobna historia: ""Partner zdjął prezerwatywę bez mojej wiedzy"". A potem przyznają: ""Nie jestem pewna, czy to jest gwałt…"". Te dziewczyny nie mają pojęcia, do kogo mogą zgłosić się o pomoc, nie wiedzą też, czy powinny zgłosić to na policję, czy mogą domagać się swoich praw w sądzie. Nie ma zapisów prawnych, które wskazywałyby, że stealthing to czyn zabroniony. Korzystają więc na tym panowie, którzy na forach internetowych i specjalnie utworzonych blogach dzielą się poradami jak oszukać partnerkę i zabawić się bez ograniczeń. - To są ciemne strony internetu, do których wolałabym już nie wracać – zaznacza Alexandra Brodsky Postanowiłyśmy więc zajrzeć w te ciemne strony sieci i sprawdzić, czy rzeczywiście stealthing jest tak popularny wśród mężczyzn. Daleko nie trzeba było się zapuszczać. - Uprawiam seks bez prezerwatywy. Kochałem się już z 12 dziewczynami i z żadną się nie zabezpieczałem. Nie mam żadnego syfa, ani dziecka na koncie. Media lubią przerażać dziewczyny tekstami o tym, jak ważny jest ""bezpieczny seks"". Są przerażone do momentu, w którym wprowadzi się je w dobry nastrój. Tu macie kilka porad, jak uniknąć prezerwatyw w swoim życiu - pisze jeden z użytkowników na stronie the3bromigos.com. Internetowy guru wymienia więc porady od ""po prostu nie kupuj prezerwatyw"", przez ""namów ją na pigułkę po"", do porad typu ""zabierz się do roboty i nie pytaj jej o zdanie"". - To prawdopodobnie najbardziej efektywna metoda. Zabierz się do roboty, potem poradzisz sobie z awanturą. Większość dziewczyn jest zbyt podniecona, by się tym przejmować. Niektóre dziewczyny nie powiedzą ci ""tak"" w twarz, ale to nie znaczy, że nie chcą się z tobą kochać. W sumie to ich reputacja po wszystkim jest nietknięta. Ciebie nazwie pewnie dupkiem, ale i tak będzie w tobie zakochana. Dziewczyny lubią takich gości. I każdy w tej sytuacji wygrywa - czytamy. Jak wskazuje Brodsky, stealthing popularny jest i wśród hetero- i homoseksualistów. W sieci z łatwością znaleźć można ""kompleksowe poradniki"" pisane przez 16-latków. - Taki seks jest zdecydowanie przyjemniejszy, bardziej ekscytujący, bo dziewczyna o tym nie wie. Wypracowałem sobie własną technikę. Mam swoje tricki, jak partnerkę łatwo oszukać. Jestem już w tym mistrzem. Dziewczyny podzielić można na ""sięgające"" i ""sprawdzające"". Z tymi pierwszymi jest najtrudniej, bo one szybko orientują się, że zdjąłeś prezerwatywę. Jest na to sposób, bo wystarczy użyć dużej ilości lubrykantu i ona się nie kapnie, że coś jest inaczej. ""Sprawdzająca"" będzie chciała po wszystkim zobaczyć, czy masz na sobie prezerwatywę. Jeśli wpadniesz na gorącym uczynku, graj głupka. Powiedz jej, że nie wiesz, czemu tak się wścieka i próbuj ją rozkręcić na nowo - pisze jeden z 16-letnich chłopaków na ogólnodostępnym forum Experience Project. Dlaczego mężczyźni się na to decydują? W większości z tych historii chodzi o adrenalinę i własną przyjemność. Nie chcą używać prezerwatywy, ale nie mówią o tym partnerce. W zamian za to informują ją po wszystkim, że powinny teraz kupić tabletkę (w Polsce na pigułkę nie ma co liczyć). W badaniu zauważa, że mężczyźni, którzy zachęcają do usunięcia kondomów, najczęściej tłumaczą się chęcią rozprzestrzeniania swojego nasienia, chcą dominować nad partnerką, wyznają ""ideologię męskiej supremacji"" i nie przejmują się konsekwencjami - choć sami mogą załatwić sobie chorobę weneryczną. Z ustaleń Amerykanki wynika, że stealthing powoduje dokładnie te same konsekwencje co gwałt - utratę godności, ryzyko ciąży, zachorowania na HIV i AIDS. Gwałt można jednak zgłosić na policję - która dziewczyna opowiedziałaby policjantowi o tym, że jej partner zdjął prezerwatywę bez jej zgody? To, że stealthing powinien być uważany za czyn zabroniony, świadczy decyzja sądu najwyższego w Szwajcarii z początku tego roku. W styczniu skazano 47-letniego mężczyznę, który oszukał podczas stosunku swoją partnerkę i zdjął zabezpieczenie. To był precedensowy proces i wyrok. Mężczyzna został skazany na rok więzienia w zawieszeniu. Francuz poznał Szwajcarkę przez Tindera. Podczas drugiego spotkania za zgodą obu stron w domu poszkodowanej doszło do zbliżenia z użyciem zabezpieczenia, jednak po akcie miłosnym kobieta zorientowała się, że partner niepostrzeżenie zdjął prezerwatywę. Kobieta przed sądem dowiodła, że nie zdecydowałaby się na taki stosunek. Brodsky w rozmowie z dziennikarzami ""Huffington Post"" przyznała, że pewnie przez najbliższe lata nie będziemy w stanie zmienić prawa i dopisać stealthingu do listy przestępstw, ale możemy uświadamiać kobiety i mówić o tym głośno. - Te powracające historie zbyt często nazywane są ""kiepskim seksem"", a powinno się o tym mówić jako o ""akcie przemocy"" - mówi Brodsky."
http://kobieta.wp.pl/w-polsce-znalazla-nowy-dom-teraz-urzednicy-chca-deportowac-jej-rodzine-6079403758957697a,"W Polsce znalazła nowy dom. Teraz urzędnicy chcą deportować jej rodzinę Kiedy przekraczała polską granicę, znała tylko dwa słowa po polsku – Wisła i Warszawa. Yulia Eshchenko blisko 2,5 roku temu musiała spakować wszystko do jednego samochodu i razem z mężem i synkiem uciekać z Mariupola na Ukrainie. Polska była ich jedyną nadzieją. I kiedy ułożyli sobie życie na nowo, dostali pismo od urzędników – status uchodźcy im się nie należy.  Yulia jest z pochodzenia Rosjanką. Razem z mężem Aleksandrem, Ukraińcem, mieszkała jeszcze jakiś czas temu w Donbasie. – W naszym kraju od lat toczyły się różne konflikty. Wspomnijmy chociaż o tym, co działo się na Majdanie. Ale on gdzieś tam był, nie dotyczyło to nas tak bezpośrednio... – opowiada Yulia.  W 2012 roku, po urodzeniu synka, Yulia razem z Aleksandrem przeniosła się do Mariupola. Kupili dom, pracowali, mieli zupełnie normalne życie. Dwa lata później sytuacja polityczna na Ukrainie zaczęła się drastycznie zmieniać. – Był marzec, kiedy w naszym mieście pojawili się żołnierze. Z każdym tygodniem było coraz gorzej. Broń na ulicach stawała się czymś normalnym. Zaczęli umierać ludzie, nasi znajomi. 300 metrów od naszego domu wojsko zorganizowało sobie posterunek. Tam przeprowadzano kontrole. Często słychać było strzały. Naszą ulicą jeździły czołgi i sprzęt. Granica i front były tylko 20 kilometrów dalej – wspomina.  9 maja 2014 roku: na miasto spadają pociski z wyrzutni rakietowej. Ginie kilkadziesiąt osób. Żołnierze przeprowadzają agresywną wymianę władzy w mieście. Yulia i Aleksander podejmują decyzję – „uciekamy”.  - Wokół nie było już praktycznie nikogo znajomego. Wyjechali nasi przyjaciele, znajomi. Nie mogliśmy osiedlić się w innym obwodzie. Mąż ma zakaz wjazdu do Rosji, więc nie mogliśmy też pojechać do mojej rodziny – opowiada Yulia.  Spakowali swoje rzeczy do jednego samochodu i ruszyli w stronę Krymu. Po drodze dowiedzieli się o przejęciu regionu przez Rosję. – Odbiliśmy się od granicy. Musieliśmy wracać. Wybór padł na Polskę. To miał być tylko nasz przystanek. Planowaliśmy zostać tu 2-3 miesiące i wyjechać gdzie indziej. To naprawdę nie jest tak, że my tu przyjechaliśmy po zasiłek. Potrzebowaliśmy miejsca do życia – mówi.  Decyzją komendanta straży granicznej rodzina Eshchenko dostała się do Polski. Objęto ich ochroną międzynarodową. Na granicy skierowano do ośrodka w Bielsko-Białej. Spędzili tam trzy dni. Następny był ośrodek pod Grudziądzem. – Wie pani, to nie są zbyt przyjemne miejsca. Szczególnie jak ma się małe dziecko. Chcieliśmy spróbować znaleźć coś swojego – dodaje.  Trafili do Gdańska. Zwrócili się do Urzędu ds. Cudzoziemców z wnioskiem o nadanie im statusu uchodźcy - daje on m.in. prawo do pobytu w Polsce, prawo do pracy i do świadczeń pomocy społecznej. Co na to urzędnicy? Nic. Przez 30 miesięcy nikt nie rozpatrzył ich sprawy. Musieli czekać, więc zaczęli układać sobie życie w Gdańsku.  – Pomogły nam osoby poznane w jednym z kościołów. Chcieli wesprzeć nas, byśmy nie musieli mieszkać w ośrodku. I z tych „iskierek” pomocy, udało nam się zacząć wszystko od nowa – wspomina Yulia.  Łatwo nie było, bo oboje nie znali języka. – Ale ja nie z tych, co narzekają. Dziękuję Bogu za to, co mam – mówi. Yulia codziennie chodziła pod Bramę Wyżynną w Gdańsku, by słuchać rozmów przechodniów. Tak nauczyła się języka. W gramatyce pomagała jej przyjaciółka. Mieszkanie i przedszkole dla 4-letniego Eliasza załatwiła sama. – Nie ma nikogo, kto by w trakcie takiego postępowania pomógł rodzinie. Ja sama chodziłam do urzędu miejskiego, z prośbą o zajęcie się naszym wnioskiem. Panie w urzędzie to bardzo dobrze znają mój głos, bo tyle razy do nich telefonowałam z pytaniem, czy może coś się zmieniło – dodaje.  Yulia na Ukrainie pracowała jako psycholog. W Gdańsku zajęła się współpracą z organizacjami charytatywnymi, m.in. z Fundacją „Życie i Pasja”. Na początku, kiedy jeszcze nie znała języka, pomagała przy rozdzielaniu bezpłatnych ubrań dla biednych, pomagała w trójmiejskim Banku Żywności. Aleksander przy okazji pracował jako kierowca. Dorota Kurek, prezes Fundacji: Gdy znajomość języka polskiego była już wystarczająca, Yulia zaangażowała się w pracę wśród dorosłych w Klubie Biskupia 6. Wykształcenie psychologiczne, połączone z doświadczeniem zawodowym, jest bardzo przydatne w naszej pracy z osobami wywodzącymi się ze środowisk zagrożonych wykluczeniem społecznym. 
Na spotkaniach dla podopiecznych Fundacji doradzała uczestnikom w różnych sytuacjach życiowych. Każdorazowo pomagają nam w świątecznych zbiórkach żywności, biorąc więcej dyżurów niż inni.  8 grudnia ubiegłego roku Rada ds. Uchodźców wydała wreszcie decyzję w sprawie ich pobytu. Niestety, odmowną.  Yulia, jej mąż i synek mieli 30 dni na opuszczenie terytorium Rzeczypospolitej. Od 8 stycznia nie powinno być ich w Polsce.  Dlaczego rodzinę Eshchenko postanowiono deportować? Jakub Dudziak, rzecznik prasowy Urzędu ds. Uchodźców przyznaje: Ogólny poziom przestrzegania na Ukrainie praw człowieka - poza obwodami donieckim i ługańskim oraz Krymem - jest zadowalający. Żadna grupa religijna nie jest prześladowana ani zagrożona prześladowaniem na terenach kontrolowanych przez obecny rząd na Ukrainie. Zgodnie z Konwencją Genewską cudzoziemiec powinien w pierwszej kolejności szukać ochrony w swoim kraju. - Wystarczy wejść na pierwszą z brzegu stronę internetową z wiadomościami z Ukrainy, by przekonać się, że tam wciąż toczą się konflikty. Nie rozumiem tej decyzji. Może nie pasujemy pod polskie przepisy? Dzisiaj nie wiemy, co mamy robić. Mam 32 lata i nie chcę co 5 lat zmieniać miejsca zamieszkania – przyznaje Yulia.  Na zachodzie Ukrainy jest bezpieczniej, ale z jej rosyjskim akcentem nie znajdzie pracy. Na takich jak ona wołają tam „moskale”. - Nie mogę zrozumieć, dlaczego Polacy deklarują pomoc potrzebującym, a co innego robią tym, którzy uciekli przed wojną i nie mają dokąd wrócić – uważa. - Cała rodzina jest bardzo zintegrowana z naszą społecznością. Nie rozumiemy, dlaczego ludzie, którzy od początku uczciwie i legalnie starają się pracować i służyć polskiemu społeczeństwu mają zostać deportowani. Oni nie mają dokąd wracać! Dlatego jesteśmy zdecydowanie przeciwni deportacji Julii i jej rodziny! Będziemy walczyć dla nich o szansę legalnego pobytu i pracy w Polsce! – dodaje Dorota Kurek z Fundacji „Życie i pasja”, która napisała petycję w tej sprawie i zaadresowała ją do ministra Spraw Wewnętrznych i Administracji, komendant głównego Straży Granicznej i szefa Urzędu ds. Cudzoziemców.  Pod petycją podpisało się już ponad 18 tys. osób. Rodzinie pomaga dziś rzecznik praw dziecka i prezydent Gdańska Paweł Adamowicz: - Wyjechali praktycznie tak, jak stali, by nadmiarem bagaży nie wzbudzać podejrzeń. Przez 2,5 roku ułożyli sobie od nowa życie w Gdańsku. Pani Julia nostryfikowała dyplom psychologa i jest na stażu w Centrum Terapii Autyzmu, pan Sasza pracuje na budowie. Synek chodzi do żłobka. Wrośli w naszą społeczność, dostrzegli u nas nadzieję na spokojne życie. W grudniu usłyszeli od straży granicznej twarde słowo: deportacja. Nie mają gdzie wracać, nie chcą zaczynać po raz kolejny od zera w obcym, nieznanym miejscu. Kieruję swój apel do komendanta Morskiego Oddziału Straży Granicznej kontradmirała SG Piotra Stockiego o ponowne przyjrzenie się sprawie, wstrzymanie decyzji, która byłaby krzywdą dla tej gdańskiej rodziny. Pokażmy, że polska gościnność, z której jesteśmy tak dumni, nie jest pustym hasłem i ma pokrycie w rzeczywistości – komentuje prezydent. - Gdańszczanie są niesamowici – przyznaje Yulia. – Chcemy spokojnie żyć, nie przejmować się urzędami, normalnie pracować. Nie miałam problemu z tym, żeby zrobić nostryfikację dyplomu ze szkoły wyższej, dla męża w ogóle nie było problemem znalezienie tu pracy.  Teraz najważniejsze dla niej jest to, by Eliasz mógł mieć normalne życie. Bo ona sobie jakoś przecież poradzi, ale chłopiec dopiero dorasta. – To mnie boli najbardziej. Synek mówi już po polsku, ma polskich przyjaciół, wychowuje się w tej kulturze. Większość swojego życia mieszka w Polsce. Gdzie dalej jechać? Ja nie wiem. Nie widzę innych opcji. Przykro mi, że tak wygląda dziś sytuacja na mojej Ukrainie. Teraz znów boimy się o przyszłość. Ale bez względu na naszą sytuację, jestem wzruszona tym, jaką pomoc otrzymujemy od nieznajomych ludzi – mówi. Jakiś czas temu gdański magistrat, by odpowiedzieć na potrzeby przyjezdnych, przygotował dokument „Model Integracji Imigrantów w Gdańsku”. Przeczytać w nim można: „W ciągu ostatniego roku liczba cudzoziemców, którzy posiadają ważne dokumenty uprawniające do pobytu na terytorium RP, wzrosła o blisko 37 tys. osób (ze 175 060 do 211 869). Największy wzrost dotyczy obywateli Ukrainy: o 24 887 osób, przy czym różnica wynika głównie z liczby zezwoleń na pobyt czasowy.” Na 66 tys. Ukraińców posiadających ważne dokumenty, w Polsce dwie trzecie ma zezwolenia na pobyt czasowy. 31 proc. ma zgodę na pobyt stały. Status uchodźcy mają w kraju tylko 2 osoby. - Polacy okazali nam gościnność. Wiem też, że trzeba z szacunkiem odnosić się do przepisów. Mam tylko nadzieję, że znajdzie się taki zapis, który umożliwi nam zostanie tutaj – dodaje Yulia. Petycję za tym, by powstrzymać deportację rodziny Yuli można podpisać pod tym linkiem. Weź udział w największym badaniu zadowolenia w Polsce!"
http://kobieta.wp.pl/pomozcie-powstrzymac-deportacje-13-letnia-daryna-z-ukrainy-i-jej-polskie-zycie-na-wulkanie-6068765142037633a,"„Pomóżcie powstrzymać deportację”. 13-letnia Daryna z Ukrainy i jej polskie życie na wulkanie 13-letnia Ukrainka dostała decyzję o deportacji z Polski – może trafić z powrotem na tereny objęte wojną. W jej obronie stanęli uczniowie stołecznego gimnazjum, w którym razem się uczą. „Nasza koleżanka Daryna Sherstiuk, Ukrainka z Siewierodoniecka obwodu Ługańskiego, gdzie trwa wojna i wciąż giną ludzie, mieszkająca w Warszawie z mamą, otrzymała decyzję o deportacji z Polski. Ma opuścić Polskę w trybie pilnym do 1 stycznia 2017 roku. Nasza koleżanka chciałaby się nadal uczyć w naszej szkole, ma tu grono bliskich przyjaciół i życzliwych nauczycieli. Nie rozumiemy, dlaczego Polska chce jej to wszystko odebrać” – piszą dzieci z gimnazjum w Warszawie w specjalnej petycji. – Ona żyje na wulkanie – mówi dyrektor gimnazjum, do którego uczęszcza dziewczynka.  - Daryna przeżyła przyjazd do Polski ze swojej ojczyzny. Zdążyła się tu zaaklimatyzować, a teraz funduje się jej szarpaninę i brak stabilności – mówi w rozmowie z Wirtualną Polską Sławomir Sierakowski, dyrektor Społecznego Gimnazjum nr 20 w Warszawie. - Jeśli wbije jej się kolejny klin, to będzie dramat – dodaje.  „Daryna uczy się z nami od 2014 roku. Jest świetną koleżanką, znakomicie się uczy, jest uczciwa, zawsze można na nią liczyć. Nasi nauczyciele mogą to potwierdzić. Wiemy, że Daryna przeżyła w swoim życiu znacznie więcej trudnych i ciężkich rzeczy niż my, jej rówieśnicy. Nie lubi o tym opowiadać. Nasza koleżanka chciałaby się nadal uczyć w naszej szkole, ma tu grono bliskich przyjaciół i życzliwych nauczycieli. W nauce jest bardzo zdeterminowana. Nie rozumiemy, dlaczego Polska chce jej to wszystko odebrać. Jesteśmy zdecydowanie przeciwni deportacji Daryny! Będziemy walczyć o szansę nauki w naszej szkole dla naszej koleżanki” – piszą w petycji uczniowie Społecznego Gimnazjum nr 20 Warszawie.  - Uczniowie przejęli się sytuacją, to była spontaniczna reakcja. Wczoraj zaczęliśmy zbierać podpisy (jest ich już 20 tys. – przyp. red.). Cały czas mamy nadzieję. Jest jeszcze szansa na zmianę decyzji – mówi dyrektor szkoły. 
- Daryna trafiła do nas w 2014 roku, zaczęła się uczyć w naszej klasie multi-kulti dla osób niewładających językiem polskim. Celem takich klas jest zlikwidowanie barier w postaci języka. W międzyczasie wyjechała z mamą do Niemiec, ale później wróciły do Polski - opowiada Sławomir Sikorski.  W tej sprawie interweniował już Rzecznik Praw Dziecka, który spotkał się z Daryną i jej mamą. - Podczas postępowania nie wysłuchano dziecka, a zobowiązują do tego chociażby przepisy Konwencji o prawach dziecka, którą uchwalono przecież przy ogromnym udziale Polski. Zwracam także uwagę, że nie zasięgnięto opinii biegłego psychologa - mówi Marek Michalak. Marek Michalak złoży skargę do Wojewódzkiego Sądu Administracyjnego na postanowienie Urzędu ds. Cudzoziemców wraz z wnioskiem o wstrzymanie wykonalności decyzji o deportacji. „Po zapoznaniu się z sytuacją małoletniej rzecznik wniósł do szefa urzędu o uchylenie zaskarżonej decyzji w przedmiocie zobowiązania cudzoziemców do powrotu i przekazanie sprawy do ponownego rozpatrzenia organowi pierwszej instancji” – czytamy w specjalnym komunikacie. 
W opinii RPD powrót dziecka do ojczyzny, w której trwa konflikt zbrojny, może niekorzystnie wpłynąć na jego psychikę i rozwój. - Mając na uwadze dobro dziecka i w związku z decyzją o powrocie dziecka na Ukrainę, Rzecznik Praw Dziecka zaskarżył decyzję do Wojewódzkiego Sądu Administracyjnego z jednoczesnym wnioskiem o wstrzymanie wykonalności decyzji - informują przedstawiciele RPD.  W ostatnich latach Rzecznik Praw Dziecka wielokrotnie skutecznie interweniował w podobnych sprawach. Kilka miesięcy temu na wniosek RPD cofnięto decyzję o deportacji dziewięciorga ukraińskich dzieci wraz z rodzicami, którzy od lat mieszkają w Legnicy. Jaki będzie los dziewczynki?  - W sprawie Pani Sherstiuk oraz jej córki w Urzędzie do Spraw Cudzoziemców trwa postępowanie o udzielenie ochrony międzynarodowej. Zgodnie z przepisami Ustawy o cudzoziemcach, do czasu jego zakończenia Pani Sherstiuk wraz z córką mogą legalnie przebywać w Polsce, nie będą więc deportowane – komentuje dla nas Jakub Dudziak, rzecznik prasowy Urzędu do Spraw Cudzoziemców. Nie sprecyzował, ile potrwa to postępowanie. 
- Urząd będzie starał się załatwić sprawę jak najszybciej - wyjaśnił. Według przepisów urzędnicy mają na rozpatrzenie sprawy od 6 do nawet 15 miesięcy, gdy jest szczególnie skomplikowana pod względem faktycznym lub prawnym.  Asia zebrała ponad 101 tys. zł na leczenie chorej mamy, ale wpadła w tarapaty. Teraz pomoże jej prezydent"
http://kobieta.wp.pl/uciekla-z-piekla-teraz-polscy-urzednicy-chca-ja-tam-odeslac-6116587867031169a,"Uciekła z piekła, teraz polscy urzędnicy chcą ją tam odesłać Pracowała, odkąd miała 11 lat. Skończyła szkołę, wyszła za mąż. Miesiąc później mąż zaginął. Funkcjonariusze czeczeńskich Służb Bezpieczeństwa najpierw nachodzili ją, potem jej rodzinę. W Polsce chciała zacząć żyć od nowa. Ma zajęcie, przyjaciół i pismo z urzędu, w którym napisano, że musi wynosić się z Polski.  Larisa jest w Polsce od kilku lat. Ale nadal wracając do domu, wysiada z windy dwa piętra wyżej i nasłuchuje, czy ktoś nie czeka pod jej drzwiami. Bliskich się nie spodziewa. Ojciec zginął podczas wojny. Mąż zaginął zaledwie miesiąc po ślubie. Wiadomo tylko, że z powodów politycznych. Larisa cierpiała więc za niego. Kadyrowcy, służby na usługach władcy Czeczenii Ramzana Kadyrowa, nie przyjmowali do wiadomości, że Larisa nie ma nic wspólnego z działalnością polityczną męża. On jej nawet nie mówił, co robił w ciągu dnia. Kadyrowcy nękali jej rodzinę, robią to i teraz. Matkę Larisy ciągle nachodzą.  Po roku takiego piekła i życiu w niepewności Larisa zdecydowała się na wyjazd. Chciała w ten sposób zapewnić bezpieczeństwo sobie, matce i rodzeństwu, którym również grożono. Był 2013 rok, gdy razem z koleżanką uciekła – chciały zamieszkać w Norwegii. Przewodnik porzucił je jednak w Niemczech.  Zaraz po przyjeździe do Niemiec zaczęła nagle chorować, spędziła sześć miesięcy w szpitalu. Deportowano ją do Polski, ale została zwolniona z ośrodka dla cudzoziemców ze względu na zły stan zdrowia.  Larisa jeszcze kilka lat temu mieszkała w Groznym – stolicy Czeczenii. Skończyła studia medyczne, przez 6 lat pracowała w szpitalnym laboratorium, potem zajęła się aktorstwem. Tylko na scenie nie zdążyła wystąpić. Wybuchła wojna. 
W Polsce od razu złożyła wniosek o przyznanie ochrony międzynarodowej. Na decyzję musiała jeszcze poczekać. W 2014 r. po upadku w sklepie znalazła się na jakiś czas w szpitalu. Diagnoza lekarzy była jasna: zespół stresu pourazowego (PTSD). Dotyka on nie tylko żołnierzy, ale także ofiary wojny. – Nie mogą jej odesłać. Nie w takim stanie – mówi psychiatra, który się nią opiekuje. Larisa skończyła kurs opieki nad osobami starszymi, odbyła praktykę w szpitalu, dostała propozycję pracę w firmie organizującej opiekę nad osobami starszymi. - Była cierpliwa, serdeczna, uczynna. Nie wyobrażam siebie innej opiekunki dla mojej mamy – pisze w opinii na temat Larisy, córka jednej z podopiecznych. - Jestem bardzo wdzięczna za pomoc, jakiej udzieliła mi w ostatnich tygodniach życia mojej teściowej. Do dzisiaj pozostaję z nią w dobrym kontakcie, spotykamy się, a Pani Larisa uczestniczy w ważnych wydarzeniach z życia mojej rodziny – pogrzeb teściowej, ślub córki  – pisze synowa innej pacjentki. O tym, co działo się w rodzinnym kraju, Larisa nie opowiada. Mamy tylko skrawki  jej dawnego życia. - Ja nawet Czeczenom nie mówię wszystkiego, bo nie wiem, czy mogę zaufać – opowiada 39-latka.  Do Polski Czeczeni przyjeżdżają od ponad 10 lat – pierwsi pojawili się wraz z rozpoczęciem wojny rosyjsko-czeczeńskiej w 1994 roku. Początkowo było ich niewielu, później po azyl zgłaszało się 30 osób dziennie. Niewielu z nich zostaje w Polsce na dłużej. Dla większości jest to dla nich jedynie kraj tranzytowy w drodze na Zachód. Od początku roku przyjechało do nas 4,5 tys. obywateli Federacji Rosyjskiej. 80 proc. z nich to Czeczeńcy. 1800 jest Ukraińców. Larisie grozi teraz powrót do jej prywatnego piekła. Urząd do Spraw Cudzoziemców odmówił przyznania jej statusu uchodźcy, odwołania nic nie dały. Jej jedyną szansą na pozostanie w Polsce jest przyznanie przez Straż Graniczną pobytu humanitarnego. Lekarz wydał opinię, że Larisa nie powinna przerywać terapii ani być narażona na stres, związany z deportacją ze względu na stan zdrowia. - Ja tutaj w Polsce spotkałam wielu życzliwych ludzi. Są wspaniali. Tu jest bezpiecznie – Larisa przełyka łzy. Wielu z tych życzliwych ludzi zaangażowało się w pomoc Larisie: jej pracodawczyni, rodziny pacjentów, a także wolontariuszka Fundacji Ocalenie Agnieszka Jelonek-Lisowska. - Nie jest zaangażowana w działalność polityczną, religijną. Jest tu już kilka lat, stara się żyć normalnie. Skończyła kursy. Jest też w trudnej sytuacji psychicznej, na co mamy papiery od lekarzy. Jej życie i zdrowie jest zagrożone. Nie powinno być żadnych wątpliwości, czy udzielić jej pomocy. Natomiast wszystkie apelacje, kolejne prośby, kończą się na niczym – opowiada nam Agnieszka Jelonek-Lisowska.  Straż Graniczna argumentów za tym, by Larisa w Polsce została, nie widzi. Polscy politycy idą w zaparte i niebezpieczeństwa w Czeczenii nie dostrzegają. – Każdy, kto choć trochę orientuje się w polityce tego rejonu, wie, że to bzdura – przyznaje Agnieszka i dodaje: jeśli Larisa wróci, to Służby Bezpieczeństwa zapukają do jej drzwi. I nie wiadomo, czy pójdzie do więzienia, czy skończy się na przesłuchiwaniach. Larisa nic nie zrobiła. Dziś pokutuje za działania męża, o których de facto nie miała pojęcia. – Tyle, co przeszła ta kobieta, jest po prostu nie do opisania – mówi wolontariuszka. – Nie pasożytuje na polskim systemie. Ona ma fach i mogłaby normalnie pracować w zawodzie. Opiekunów osób starszych jest jak na lekarstwo. Mogłaby pomagać, pracować, normalnie żyć. Larisa mieszka teraz w Warszawie, wynajmuje mieszkanie. Stara się być samodzielna, nie korzysta z pomocy opieki czy innych ośrodków. Fundacja Ocalenie daje jej dostęp do lekarzy, kiedy jest to konieczne.  Wydaje się więc, że jej jedyną nadzieją jest Straż Graniczna. Czy zareagują na apel o przyznanie jej pobytu humanitarnego? Trudno powiedzieć. W ostatnim czasie opisywaliśmy już historie kilku Ukrainek, które szukały azylu w Polsce. Opisana przez nas  historia Yulii zakończyła się pozytywnie, podobnie stało się w przypadku 13-letniej Daryny.  - Straż Graniczna działa tak, że nie wiadomo, kiedy zapukają do jej drzwi. To może się zdarzyć w każdej chwili. Nie wysyłają wcześniej komunikatu, w związku z czym człowiek żyje w poczuciu ciągłego zagrożenia. Z tego, co wiemy, środki przymusu bywają bardzo bezpośrednie. Dla osoby, która jest w takim stanie psychicznym, to jest ekstremalne napięcie i niepotrzebny stres – dodaje Agnieszka. Powrót do Czeczenii to dla Larisy wyrok. - Ja tam nie mogę wrócić – mówi 39-letnia Czeczenka, a w jej głosie słychać desperację. Na stronie naszademokracja.pl powstała petycja do Komendanta Straży Granicznej z prośbą o przyznanie Larisie pobytu humanitarnego. Można ją podpisać, klikając w ten link. Pod petycją podpisało się już ponad 5,3 tys. ludzi, a liczba podpisów codziennie rośnie."
http://kobieta.wp.pl/gotowanie-w-domu-cztery-kroki-by-zmienic-obowiazek-w-prawdziwa-przyjemnosc-6115515375339649a,"Gotowanie w domu - cztery kroki, by zmienić obowiązek w prawdziwą przyjemność Codzienne przygotowywanie posiłków dla rodziny nie jest łatwym zadaniem. Szczególnie jeśli podchodzimy do niego ambitnie - nie korzystamy z dostępnych w sklepach gotowców i staramy się, by nasze menu było zdrowe, smaczne i różnorodne. Mimo wszystko gotowanie nie musi być męczącym, nudnym obowiązkiem. Jeśli dobrze się do niego przygotujemy, możemy zmienić je w kulinarną przygodę. Krok pierwszy - zakup podstawowych akcesoriów
Wiele kuchennych czynności możemy sobie uprościć kompletując odpowiedni sprzęt. Nieocenione usługi oddadzą nam nie tylko wielofunkcyjne roboty, ale także proste i niedrogie urządzenia. Dobra obieraczka, krajalnica do warzyw czy jajek, nożyczki do ziół, pojemniczki do mrożenia np. bulionu, ręczny blender czy szybkowar, wyraźnie skrócą czas przygotowania posiłków.
Będąc na zakupach, warto pomyśleć też o gadżetach, które zmienią nudne gotowanie w tworzenie małych dzieł sztuki. Z całą pewnością przydadzą się też np. foremki do pieczenia, dzięki którym będziemy mogli przygotować wspaniałe wypieki czy słodkie, czekoladowe ciasteczka.   Krok drugi - zadbaj o dobre produkty
Jeśli chcemy, by gotowanie było łatwe i przyjemne, powinniśmy zadbać o mądre zaopatrzenie spiżarni. Wracając później z pracy nie będziemy musieli jechać do sklepu po niezbędne produkty. Po prostu dopasujemy jadłospis do żelaznych zapasów i tego, co akurat znajduje się w lodówce.
Warto pamiętać, by w domu zawsze były niewymagające dużych nakładów czasu i pracy artykuły spożywcze, jak makaron, ryż czy kasza. W zamrażalniku powinny znaleźć się za to mrożone warzywa. Aby je zaserwować wystarczy przez kilka minut podsmażyć lub udusić je na patelni. Przyda się też gotowy bulion, podzielony na porcje i zamrożony. Dzięki takiej bazie przygotowanie aromatycznej zupy czy sosu zajmie znacznie mniej czasu.
Nawet deser da się wyczarować w kilka minut. Warunek konieczny – musimy mieć w domu odpowiednie produkty. Przydadzą się owoce - jeśli nie mamy świeżych, mogą być z puszki lub w postaci naszych własnych przetworów - i koniecznie czekolada oraz kakao. Te trzy składniki wystarczą by przygotować np. pyszny mus czekoladowy z owocami. A jeśli mamy jeszcze mąkę, jajka, ziarenka sezamu i trochę więcej czasu, wyczarujemy wspaniałe babeczki, a nawet domowe sezamki. Krok trzeci - bez pośpiechu
Najwięcej radości i satysfakcji sprawia wyczarowanie w kuchni naprawdę spektakularnych dań. Zazwyczaj wymaga to jednak sporo czasu. Dlatego najlepiej zaplanować kulinarne szaleństwo z pewnym wyprzedzeniem. Nie ma sensu zabierać się za dania wymagające długotrwałego pieczenia, jeśli wróciliśmy późno z pracy, a następnego dnia czeka nas wczesna pobudka. Nawet jeśli na początku jesteśmy pełni zapału, bardzo prawdopodobne, że poczujemy się zmęczeni i zirytowani, zanim gotowanie dobiegnie końca. Za to w wolny dzień, gdy nigdzie się nie spieszymy możemy naprawdę zaszaleć, zaplanujmy przygotowanie dań, które przypominają nam smaki dzieciństwa czy kuszą z opasłych tomów książek kucharskich.
Żaby choć od czasu do czasu gotowanie stało się prawdziwym świętem, warto mieć w szufladzie kilka przepisów na iście królewskie dania, które zawsze poprawiają nam humor.
Długie weekendy majowe to doskonała okazja, by zajrzeć do zeszytów z zapiskami mamy czy babci i sięgnąć do kulinarnych korzeni. Nie musimy jednak ślepo kopiować receptur, które w nich znajdziemy. Dawne przepisy mogą być inspiracją dla szukania nowych propozycji na wykorzystanie tradycyjnych produktów - zarówno tych wytrawnych, jak i słodkich.   Krok czwarty - rodzinne gotowanie
Samotne zmaganie się z przygotowywaniem posiłków może wydawać się przykrym obowiązkiem. Sytuacja zmieni się diametralnie jeśli zrobimy z tego rodzinne święto. Do zabawy przekonajmy zwłaszcza dzieci. Mali kucharze prawdopodobnie nie będą zainteresowani gotowaniem ziemniaków czy smażeniem mięsa. Jednak przygotowywanie sałatek czy deserów to już zupełnie inna sprawa. Pozwólmy dzieciom komponować surówki, mieszać warzywa z sosem, dodawać przyprawy - nawet jeśli połączenie smaków za pierwszym razem nie będzie idealne.
Kropką nad i każdego posiłku jest deser. To także ulubione dania dzieci, dlatego chętnie włączą się do przygotowań. Nawet kilkulatek poradzi sobie z obsługą miksera czy ugniataniem dłońmi ciasta, a przygotowywanie babeczek czy pierniczków to ulubione zajęcie dzieci. Piękne foremki do ciastek i nieograniczony dostęp do czekolady z pewnością wzbudzą ich ogromny entuzjazm.
Niecodzienną atrakcją może być również dekorowanie deserów przez nasze pociechy. Świetnie nada się do tego kakao czy czekotubka. Własnoręczne wzory tylko dodadzą uroku wspólnie stworzonym słodkościom. Partnerem artykułu jest E.Wedel"
http://kobieta.wp.pl/pan-gorseciarz-i-jego-bouduar-6116919484647553a,"Pan Gorseciarz i jego Bouduar W niepozornym lokalu kryjącym się za czarnymi drzwiami od strony ulicy Świętojańskiej w Gdyni swoją pracownię Bouduar stworzył Łukasz Budzisz – jeden z niewielu polskich gorseciarzy i bieliźniarzy tworzących na miarę. Nie ma nic bliższego kobiecemu ciału, niż bielizna. A jakie są konsekwencje noszenia niedopasowanych do rozmiarów elementów garderoby, panie same wiedzą najlepiej. Mimo to niewiele dam decyduje się na zakup bielizny szytej na miarę, a zawód gorseciarza niemal wyginął. Gdynianin Łukasz Budzisz jest jedną z niewielu osób w Polsce, które tworzą bieliznę idealnie dopasowaną do potrzeb kobiet. - To była miłość od pierwszego wejrzenia – mówi Łukasz Budzisz, wspominając swoje pierwsze zetknięcie z gorseciarstwem i bieliźniarstwem. Jako piętnastolatkowi dane mu było podejrzeć gdyńskie gorseciarki przy pracy. Z miejsca wiedział, że to jego powołanie. Czegokolwiek się nie podejmował w życiu, zawsze zdawał sobie sprawę, że jego przeznaczeniem jest szycie bielizny, dlatego też zbierał doświadczenia – najpierw w Londynie, potem także w Padwie i Mediolanie. 
- Włochy to tradycyjny kraj, więc zakładów bieliźniarskich było dużo więcej. Znalezienie zatem jakiejś praktyki czy możliwości podpatrzenia warsztatu u kogoś było łatwiejsze. Tam też zainteresowałem się materiałami – wspomina. Jak twierdzi, miał jednak poczucie, że potrzeba mu czegoś większego. Rozpoczął zatem pracę w Stambule, a następnie na Cyprze. Tam opracował plan powrotu do Polski. – Chciałem zająć się bieliźniarstwem, to była dla mnie jedyna opcja. Postanowiłem pójść w rzemiosło. Razem ze wspólniczką otworzyliśmy Bouduar. Ona odciąża mnie w sprawach administracyjnych oraz zajmuje się całą graficzną otoczką zakładu, dzięki czemu ja mogę skupić się wyłącznie na projektowaniu i szyciu – tłumaczy Budzisz. Bouduar zadebiutował jako sklep internetowy z krótkimi kolekcjami damskiej bielizny, zaprojektowanymi i uszytymi przez Łukasza na jego starych niezawodnych maszynach, które można zobaczyć w jego pracowni. Od początku miał być marką ekskluzywną, będącą przeciwwagą dla produktów dostępnych w sklepach w tysiącach sztuk. Popularność internetowego sklepu sprawiła, że Łukasz zaczął pracować nad otwarciem stacjonarnej pracowni, do której jego klientki mogłyby przyjść na konsultacje i przymiarki. – Punkt stacjonarny z wejściem od ulicy pojawił się dopiero wtedy, kiedy moje klientki wiedziały gdzie przyjść – opowiada gorseciarz. – Stało się to zresztą istotne. Kiedy klientki zamawiały u nas bieliznę i gorsety przez internet specjalnie dzwoniliśmy do nich i dopytywaliśmy czy aby na pewno dokładnie się zmierzyły. Nie chcieliśmy im przecież dostarczyć produktów, które nie będą pasowały. Najczęściej okazywało się, że nie a to bardzo ważne. Pracujemy na bazie specjalnych tabel, które pozwalają nam idealnie dopasować kształt i rozmiar biustonoszy. Tymczasem kobiety nie znały swoich rozmiarów i nie były świadome swojego ciała. Najczęściej kupowały bieliznę na szybko. Będzie pasowała lepiej lub gorzej, trudno, jakoś się przeżyje. Stacjonarny Bouduar zaczął zatem oferować możliwość uszycia bielizny na miarę. Za każdym razem jest ona wykonana przez Łukasza na podstawie projektu, który opracowuje on wspólnie z klientką. Dzięki temu bielizna jest dopasowana do potrzeb jej właścicielki i jedyna w swoim rodzaju.  – Rozmawiamy o tym, co jest potrzebne. Wypełniamy przy tym jedną z dwóch kart – ślubną, jeżeli zamówienie dotyczy bielizny na ślub, lub zwykłą. Na zwykłej karcie mamy dokładny opis tego, czego chce klientka oraz schemat, dzięki któremu możemy wykonać dokładne pomiary. Na karcie ślubnej poza tymi danymi znajdują się także informacje o samej sukni ślubnej – bielizna musi być przecież do niej dopasowana – opisuje Łukasz. – Po spisaniu wszystkich szczegółów tworzymy wstępny projekt. Rysujemy, omawiamy przyniesione przez klientkę zdjęcia albo albumy, które mam w pracowni. Czasami włączamy komputer i sprawdzamy, co zaproponował partner klientki.  Pobranie miar piersi jest szczególnie ważne, ponieważ – jak mówi Łukasz – biustonosz jest najważniejszym elementem garderoby. Następnie ustalane są daty przymiarki bielizny. Podczas mierzenia i przymiarek Łukasz postępuje ściśle według procedur – nie dotyka piersi, a klientka jest ubrana w swoją bieliznę. Drzwi do zakładu są zamknięte, żeby do pracowni nie wszedł nikt obcy. Łukasz zawsze też stara się wytworzyć podczas spotkania z klientką swobodny klimat – szybko przechodzi na „ty”, stawia też na nieformalny ubiór podczas pracy. – Czasami przychodzę do pracy w dresie. Nie chcę żeby klientki miały wrażenie, że do mnie się przychodzi jak do jakiegoś urzędu. Potrafią do mnie wpaść prosto z ulicy, z dzieckiem, jeszcze z wkładkami laktacyjnymi, nie chcę, żeby się czuły niekomfortowo, żeby miały wrażenie, że się nie przygotowały. Podejście rzemieślnika do klienta jest bardzo ważne – tłumaczy. Czasami panie przyjeżdżają do Bouduaru na przymiarkę w towarzystwie swoich partnerów. Łukasz poczytuje to sobie za honor – uważa, że jeśli panowie ufają mu w sprawach intymności swoich życiowy towarzyszek, to jest to dla niego gest najwyższego uznania. Co ciekawe, Budzisz twierdzi, że Polki nie mają problemu z rozebraniem się do przymiarki lub mierzenia. – Są świetnymi klientkami. Są odważne. Czasami zdarza się, że proszę klientkę, żeby się rozebrała do bielizny, a ona wychodzi bez i się dziwi: ""No bo jak pan wymierzy dokładnie jeśli będę w bieliźnie?"". Odpowiadam wtedy, że muszę zobaczyć ją w czymś najgorszym, żeby zrobić coś najlepszego.
Okazuje się też, że kobiety po sześćdziesiątce mają największą świadomość swojego ciała i swojej seksualności. – Znają swoje ciała, wiedzą już, jak one się zmieniły i są ich świadome. Nie mają problemów z tym, żeby się rozebrać. Panie w wieku 20 lat mają jeszcze kompleksy, nie są świadome tego, jak ich ciała się przeobrażą. Z drugiej strony, kobiety lubią się stroić. Nie wiem, czy to poświęcenie czy nie, ale przychodzą tu bardzo chętnie i nie mają problemu z rozebraniem się. Inaczej było choćby z Turczynkami czy klientkami z krajów arabskich – opowiada Budzisz.  Na gotowy produkt trzeba czekać nawet parę miesięcy. Bielizna szyta na miarę nie jest też najtańsza – ceny wykonania biustonoszy zaczynają się od 320 zł, zaś za body trzeba zapłacić przynajmniej 550 zł. Ślubne body jest zresztą bestsellerem Bouduaru, bo doskonale sprawdza się pod suknią. Łukasz Budzisz tłumaczy, że to wyłapana przez niego nisza rynkowa, bo w konwencjonalnych sklepach nie można dostać odpowiedniej bielizny, która będzie pasować do skomplikowanych kreacji. 
– Dostępne są jakieś naklejki, które się nie sprawdzają. Poza tym kobieta chce mieć pod suknią pełną bieliznę, a nie porozdzielaną, podklejoną, niewygodną. Body sprawdza się przy wszystkich strojach, które mają skomplikowany przód lub tył. Powodzeniem wciąż cieszą się także gorsety. – To część garderoby, którą fajnie posiadać, bo może się w pewnych sytuacjach przydać, choć nie nosi się jej na co dzień. To tak jak z parą dobrych szpilek, którą każda kobieta trzyma w szafie na wyjątkowe okazje – mówi Budzisz. Zaznacza jednak, że kobiety powinny mieć gorsety szyte specjalnie dla ich potrzeb, takie, które nie będą im sprawiały problemu. Nie może on być zbyt ciasny ani zbyt sztywny, żeby nie powodował uszczerbku na zdrowiu i dawał kobiecie pełną wygodę, przy jednoczesnym spełnianiu swojej roli – wyodrębnieniu talii i podkreśleniu bioder. Każda z kobiet jest inna i ma inne wymagania. Dlatego nie wszystkie będą zadowolone z produktów tworzonych masowo i dostępnych w sklepach. – Najważniejsze jest zrozumienie potrzeb klientki – reasumuje Łukasz. – Jedna chce mieć biust bardzo przyciśnięty do klatki piersiowej, inna tylko bardziej podtrzymany, jeszcze inna ma kompleks dużych piersi, więc nie chce, żeby cokolwiek wystawało. Dlatego za każdym razem ważne jest, żeby określić, jak dany biustonosz będzie się zachowywał na ciele. Nabycie swoim partnerkom takiej bielizny powinni wziąć pod uwagę także panowie. Dzięki temu sprawią, że ich towarzyszki będą się czuły piękne i docenione.  Aby przekonać kobiety (oraz mężczyzn) do takiej inwestycji i akceptacji swoich ciał Łukasz stworzył także projekt ""Pan Gorseciarz"", w ramach którego realizuje sesje zdjęciowe, w których obok profesjonalnych modelek uczestniczą panie o normalnych rozmiarach. Wszystkie ubrane są w produkty Bouduar. – Udowadniam w ten sposób, że każda kobieta może być piękna, a rozmiar nie świadczy o seksualności. Mężczyźni z kolei widzą, że w zmysłowej bieliźnie, dobranej idealnie do figury kobiety, każda pani będzie wyglądać dobrze. I to już jest warte wydania pieniędzy – lepiej jest oglądać swoją partnerkę w pięknej bieliźnie, niż w takiej, w której sama nie chciałaby się widzieć. W miarowym szyciu bielizny, jak w każdym innym rzemiośle, najważniejszy jest indywidualizm. Takie produkty są niepowtarzalne – zamawiając więc bieliznę wykonaną na miarę panie mają pewność, że identycznego kompletu nie ma żadna inna kobieta na świecie."
http://kobieta.wp.pl/galia-lahav-mistrzyni-szczegolu-6116907663300225a,"Galia Lahav  - mistrzyni szczegółu W ciągu 30 lat zbudowała imperium mody, tworząc suknie haute couture. Jej projekty uświetniają najwykwintniejsze gale i przyjęcia, a gwiazdy w strojach, które wyszły spod jej igły, przemierzają czerwone dywany na całym świecie, za każdym razem olśniewając i przykuwając uwagę. Galia Lahav, choć stoi na czele jednej z najbardziej luksusowych i rozpoznawalnych marek, gdy opowiada o firmie, zawsze mówi „my”, a nie „ja”. Bo swój sukces potrafi dzielić. Nadeszły czasy, kiedy wszystko, czego potrzebujemy, mamy niemal podane na tacy. Wystarczy wejść do sklepu czy zamówić przez Internet. Świat pełen jest gotowych wyrobów na wyciągnięcie ręki. Nic więc dziwnego, że ręcznie wykonywane, unikatowe produkty stały się synonimem luksusu. To jeden z czynników, które określają filozofię firmy Galii Lahav. Bogate suknie, dopasowane do sylwetki, ręcznie zdobione i pieczołowicie wykończone. Na pewno nie są to skromne dzieła, kipią bowiem ekstrawagancją i skomplikowanymi zdobieniami. Taki standard przyjęła założycielka marki i to pozostaje niezmienne od samego początku istnienia atelier. Swoją konsekwencją w działaniu i podążaniem za wyznaczonymi celami Galia Lahav doprowadziła do rozkwitu haute couture w modzie ślubnej. Karolina Gałażewska: Jaka powinna być idealna suknia ślubna?Galia Lahav: Niezwykle trudno zdefiniować, czym jest perfekcyjność, biorąc pod uwagę wiele wspaniałych panien młodych, których smak i gust są niezwykle różnorodne. Jedno pozostaje pewne: idealna suknia ślubna powinna pasować jak rękawiczka i być synonimem dobrego smaku. Z kręgu najnowszych trendów, ale wciąż klasyczna tak, aby nigdy nie żałować, że się ją założyło. To jest jak uczucie. Oczekujemy iluminacji jak wtedy, gdy wybieramy ukochanego. W jaki sposób opisałaby pani swoje projekty? Co je wyróżnia spośród wielu innych?
Bardzo ważne dla filozofii marki jest to, aby ubiór pasował do ciała. To nasze najbardziej podstawowe założenie.
Każda suknia jest kombinacją kilku warstw, a poszczególne elementy to sztuka sama w sobie. Poświęcamy około 20 proc. naszego czasu na poszukiwanie nowych tkanin i innowacyjnych procesów technologicznych, które poszerzają nasze możliwości wykonawcze i sposób postrzegania designu. Poza tym wszystkie tkaniny, z których tworzymy, są produkowane specjalnie dla naszego domu mody. Po gruntownych badaniach rynku, w których zawiera się także próba zrozumienia nadchodzących trendów takich, jak możliwe kierunki w kolorystyce i tkaninach, dopasowujemy zyskaną wiedzę do naszych specyficznych linii cięcia. Sprawdzamy, jak całość koresponduje z sylwetką czy projekt jest wystarczająco korzystny i seksowny. W końcowej fazie ozdabiamy suknie kryształkami Swarovskiego, perłami i koronkami o niestandardowych aplikacjach. Ten etap przypomina nakładanie na suknię rysunku, który ubogaca wybrany fason i sprawia, że zyskuje on unikatowy charakter. O ten element stroju dbamy ze szczególną uwagą. Na przestrzeni lat na czele peletonu twórców ślubnej mody stanęli izraelscy projektanci. Wspomnę chociażby takich twórców, jak Inbal Dror, Berta czy Julien Vino. Ich prace to esencja kobiecości, elegancji i ekstrawagancji. Nie sposób znaleźć podobny styl na całym świecie. Jak pani myśli, od czego to zależy? Od uwarunkowań kulturowych, miejsca tworzenia czy jeszcze innych czynników?
Izrael to tygiel ludzi z całego świata, mieszanka wszystkich grup etnicznych. Wierzę, że wśród propozycji tutejszych projektantów każdy znajdzie coś dla siebie. Dla przykładu, nasze suknie są dopasowane do sylwetki, a to oznacza, że pełne kształty są niejako konieczne, aby z sukcesem nosić takie projekty, niezależnie od koloru skóry czy pochodzenia. Każdy projektant ma coś, co go wyróżnia i bardzo cenię wszystkich wymienionych przez panią twórców. Ostatnia kolekcja – Le Royal Secret – jest jak zaczarowany ogród. Jak narodził się pomysł na te wyjątkowe suknie?
Inspiruje mnie wszystko. Panny młode, które spotykam, przyjaciele, czasem zupełnie obce osoby, inne kultury i sztuka z różnych części świata. Każda kolekcja zaczyna się od poszukiwania najlepszych tkanin i analizy obecnych trendów. Potem do podstawowego zarysu włączamy nasze spostrzeżenia i pomysły. Czasem źródłem inspiracji są odniesienia olśniewające bogactwem, jak era wiktoriańska lub bardziej specyficzne, jak tajemne życie arystokracji. Wszyscy jesteśmy wielkimi miłośnikami sztuki, filmu i muzyki, mamy więc wiele bodźców i dziedzin, z których czerpiemy. Może brzmi to jak frazes, ale inspiracja to coś więcej niż tylko to, co cię aktualnie, w danym momencie życia dotyka. Zawsze warto sięgać głębiej. Przewodzi pani dwóm markom – Galia Lahav oraz GALA. Proszę powiedzieć, czym się one różnią?
Obie są tworzone i produkowane w Tel Awiwie-Jafie przeze mnie i Sharona Severa, który jest naszym głównym projektantem. Każda z nich uosabia nasz rozpoznawalny styl i podejście do pracy koncepcyjnej. Obie marki opierają się na modelach szytych ręcznie, z wielką uwagą, z ekskluzywnych materiałów produkowanych na nasze zamówienie, w głębokich odcieniach i z delikatną ornamentyką. Bardzo nam zależy, by końcowa wersja projektu podkreślała kobiece ciało i jego kształty. Nasze suknie wieczorowe czy te wykonywane na zamówienie powstają w oparciu o analogiczny proces. Od kolekcji ślubnych różnią się natomiast przede wszystkim pod względem ceny. GALA jest szyta na zamówienie i sprzedawana w stałych rozmiarach, a suknie Galia Lahav haute couture są wykonywane na zamówienie i w całości uwzględniają potrzeby klientki. Trzeba w nie zainwestować więcej czasu, ponieważ w tym wypadku mamy do czynienia z większą ilością spraw do ustalenia. Zwykle dotyczą one na przykład kroju, ilości warstw materiału, jego jakości czy też zastosowanych elementów dekoracyjnych. Czego oczekują pani klienci od tych projektów? 
Myślę, że jesteśmy w takim punkcie życia marki, iż nie możemy pozwolić sobie na nic innego, niż po prostu perfekcyjne produkty. Naszym klientom obiecujemy, że utrzymamy wysoki poziom, wliczając w to jakość wykonania sukien, wykorzystywanie wyjątkowych tkanin z nienagannymi haftami oraz kroje z idealnym dopasowaniem do sylwetki, ale przy tym zapewniające pełną wygodę. Jest pani kobietą, która przewodzi międzynarodowej luksusowej marce. Proszę powiedzieć, jak zarządza się taką firmą. Jaka była pani ścieżka kariery? Czy napotykała pani na swojej drodze przeciwności, czy był to raczej ""amerykański sen"", o którym marzą wszyscy projektanci?
Zaczęłam zajmować się modą w wieku 30 lat przy ogromnym wsparciu mojego męża, który bardzo wiele nauczył mnie o biznesie. Po pewnym czasie, samodzielnie prowadząc firmę, przechodziłam od jednego punktu do kolejnego, małymi krokami. Potem wszystko potoczyło się bardzo szybko, a marka wciąż się rozwija. Obecnie prowadzę firmę razem z moimi dziećmi. Wszyscy bardzo się angażujemy w nasz wspólny biznes. Każdego dnia uczę się nowych rzeczy. Nigdy się nie poddaję i nie przestaję słuchać tego, co się do mnie mówi. Myślę, że to dzięki temu sprostałam wszelkim obowiązkom i poprowadziłam markę do miejsca, w którym znajduje się obecnie. To nigdy nie był „amerykański sen”, po prostu chcieliśmy iść naprzód. Dlatego trzeba było mieć wizję, jak i w którym kierunku się rozwijać. Choć muszę przyznać, że jeszcze dwadzieścia lat temu było nie do pomyślenia, żeby pracować w tej dziedzinie za granicą. Było to bardzo trudne przez biurokrację czy pod względem technicznym. Brakowało też tylu możliwości i sposobów pokazania się, swojej twórczości, co dziś. Wierzę, że dzięki innowacyjnym koncepcjom byliśmy w stanie znaleźć znakomitych odbiorców, którzy stworzyli fanów i naśladowców Galii Lahav na całym świecie, co ostatecznie utrwaliło silną pozycję marki. Sesje zdjęciowe nowych kolekcji są dziełem sztuki. Kto opowiada za przygotowanie ich projektu? Czy pani samodzielnie zajmuje się organizacją i planowaniem?
Zazwyczaj mamy bardzo dobrze przygotowaną koncepcję danej kolekcji i planujemy sesję zdjęciową w oparciu o te założenia. Następnie pracujemy z firmą producencką i najlepszymi fotografami, aby stworzyć kampanię idealnie oddającą ducha kolekcji. Jakie było największe wyzwanie w pani karierze?
Największe wyzwania to te codzienne – prowadzenie firmy, spotkania ze sprzedawcami, pracownikami i współpracownikami. To bardzo dynamiczny świat. Trzeba być cały czas czujnym i dopasowywać się do otoczenia. W domu i poza nim. Co pani myśli o kierunku, w którym zmierza moda ślubna i design? Czy podąża pani za zmianami na rynku, czy raczej przeciwnie sama je pani kreuje?
W moim odczuciu już od dłuższego czasu moda spotyka ślubny design i odwrotnie. Panny młode chcą być modne, a moda lubi być czasem klasyczna i tradycyjna. Nie tylko jeśli chodzi o pomysł. Kiedy możemy spodziewać się nowej kolekcji?
Już niedługo. Około kwietnia wydamy kolejną linię z serii haute couture oraz najnowszą kolekcję GALA. Czeka nas także kilka niespodzianek w propozycjach wieczorowych. Na jakich pokazach zostaną zaprezentowane te nowości?
Najpierw w Nowym Jorku na targach ślubnych, które odbędą się w kwietniu, a następnie na Barcelona Bridal Fashion Week. Możliwe, że pojawimy się także w lipcu w Paryżu. Jak wygląda pani typowy dzień pracy? W jakim otoczeniu pani projektuje i gdzie tworzą się pomysły? Każda pani suknia to niepowtarzalne dzieło sztuki, więc musi mieć pani morze inspiracji.
Cóż, kolekcje nie rodzą się w ciągu jednego dnia, wszystkie są procesem, który obejmuje badania rynku, poszukiwanie materiałów i poznawanie trendów. Następnie zaczyna się konceptualizacja i ustalanie kluczowych danych: co obecnie jest naszą mocną stroną, co możemy zaoferować rynkowi, czego potrzebują nasze klientki. Do każdej z tych zmiennych przykładamy dużą uwagę. Szkicujemy, projektujemy, wycinamy, dopasowujemy materiały. A jeśli nie jest idealnie, zaczynamy wszystko od początku, aby znaleźć najlepsze wyjście. Kawałek po kawałku, aż stworzymy kompletną kolekcję. Co najbardziej lubi pani nosić? Czy ma pani ulubionych projektantów?
Ubieram się dość zwyczajnie, lubię ładne ubrania, ale nie jestem typem osoby, która koniecznie musi mieć markowe ciuchy. Mam kilka strojów na specjalne okazje od domów mody Chloe, Fendi i Chanel, ale na co dzień wybieram jeansy od J-brand i jedwabne topy."
http://kobieta.wp.pl/diamentowa-szminka-hitem-internetu-wizazystki-oszalaly-na-jej-punkcie-6116872932853377a,"Diamentowa szminka hitem internetu! Wizażystki oszalały na jej punkcie Nie wszystko diamenty, co się świeci. To zdanie jako pierwsze ciśnie się na usta po zobaczeniu najpopularniejszej szminki w internecie, która w zaledwie kilka dni zdobyła miliony fanów. Diamentowy sztyft robi ogromne wrażenie, jednak jest z nim pewien problem. Tak naprawdę ta szminka nie istnieje. Skąd więc całe szaleństwo z nią związane?  Od czasu do czasu do sieci trafiają zdjęcia, które lotem błyskawicy trafiają do milionów odbiorców. Czasami w grę wchodzą skandaliczne fotografie gwiazd, czasami nowy trend, który lansują znani i bogaci, a czasami jest to żart, który wkręcił internautów do tego stopnia, że urósł już do rangi internetowej legendy.    Tak jest w przypadku szminki, którą rzekomo niedawno wypuściła na rynek marka MAC. Zamiast kolorowego sztyftu, mogliśmy podziwiać przejrzyste i diamentowe wykończenie. Równie dobrze można by uznać, że szminka jest zrobiona z tych drogocennych kamieni.  Zdjęcie kosmetyku w mgnieniu oka zaczęło pojawiać się na największych portalach poświęconych tematyce urodowej, a wielbicielki nowinek kosmetycznych dałyby się pokroić, żeby mieć tę szminkę w swojej kosmetyczce. Nie możemy odmówić produktowi tego, że wygląda olśniewająco. Jest tylko jeden, mały problem. Ta szminka nie istnieje.    Fotografia przedstawiająca diamentowe sztyfty została sfabrykowana przez Sarę Shakeel, do niedawna dentystkę, obecnie artystkę i fotografika. Jako bazę do swojego żartu Sara wykorzystała zdjęcie zrobione przez wizażystkę Lalitę Coraje, na którym pokazywała swoją kolekcję szminek marki MAC. Shakeel wycięła oryginalne sztyfty kosmetyku w programie graficznym i na ich miejsce wkleiła diamenty w kształcie przypominające najpopularniejszy kosmetyk do ust.    I chociaż jej fotomontaż zyskał ogromną sławę na portalach takich jak Instagram czy Pinterest, a tysiące kobiet pytało Sarę o to, gdzie można kupić takie cudo, nie obyło się bez przykrych konsekwencji. Lalita, właścicielka oryginalnego zdjęcia dowiedziała się bowiem o przeróbce Shakeel i poprosiła o usunięcie jej z internetu, pod groźbą przeniesienia sprawy na grunt prawny.  Nie możemy jednak zaprzeczyć, że diamentowa szminka prezentuje się naprawdę spektakularnie i gdyby kiedyś taki kosmetyk powstał, naprawdę, chętnie dodałybyśmy go do swojej kolekcji."
http://kobieta.wp.pl/smokey-eyes-makijaz-krok-po-kroku-6115476067244161a,"Smokey eyes – makijaż krok po kroku Makijaż „smoky eyes” czyli przydymione oczy to klasyk, który powinna wykonać samodzielnie każda kobieta. Pogłębione spojrzenie, gęstsze rzęsy, większe oczy – wszystkie doceniłyśmy już jego zalety stosując go codziennie do pracy oraz na wieczorowe wyjścia. Smokey eyes można wykonać w każdym kolorze i dopasować do każdego typu urody i okazji. Klasyczne „smokey” kojarzą się nam z mocnym, ciemnym makijażem wieczorowym, jednak z powodzeniem nadaje się do pracy i na uczelnię. To makijaż wykonywany po prostu  niewielkimi plamkami cieni do powiek różnego koloru. Możesz wykonać go samodzielnie w każdej palecie barw, zależnie od karnacji czy stylizacji. Możesz przebierać w paletach cieni do powiek, jednak obecnie królują naturalne odcienie brązów i beży.   „Przydymione oko”  tylko z pozoru wygląda na makijaż trudny w wykonaniu. Przygotuj: gładki i miękki pędzel do cieni oraz mniejszy i twardszy do rozcierania kredki,
krem pod oczy, korektor lub baza pod cienie do powiek,
cień bazowy (podstawowy kolor w jakim chcesz przygotować smokey eyes),
jasny i połyskliwy cień do powiek, najlepiej beżowy,
cień w jasnym kolorze, matowy
ciemniejszy cień do powiek (może być połyskliwy, ale bez przesady jeśli nie jest to np. bal, tylko wyjście na kawę z przyjaciółką) lub kredka do oczu,
potrzebujesz też dobrej maskary. Ważne jest przygotowanie powieki pod makijaż smokey eyes przez nałożenia bazy, która wygładzi i utrwali makijaż. Mamy do dyspozycji szeroki asortyment takich baz np. do cery suchej. Możesz też użyć korektora w jaśniejszym od cery odcieniu, szczególnie w kącikach oczu, czyli tam, gdzie skóra najbardziej ciemnieje. Pod okiem możesz nałożyć sypki, transparentny puder, aby później usunąć ciemniejsze drobinki które opadną na policzek.  Na całą powiekę oraz pod łukiem brwiowym nałóż jasny matowy cień, starannie rozprowadzając go miękkim pędzlem. Następnie jasny, lekko połyskliwy cień umieść w zagłębieniu i kąciku oka u nasady nosa. Do tego celu wybierz miękki, stosunkowo gruby pędzel do cieni i postaraj się wklepywać kolor stawiając plamki koloru. Staraj się również zwracać uwagę na kształt oka w tym tkwi cały sekret smokey eyes – ten makijaż dostosowuje się do naturalnego wyglądu.  Kolejnym zadaniem jest zagęszczenie rzęs i podkreślenie kształtu oka. Czarną kredką lub ciemnym matowym cieniem narysuj linię nad górnymi rzęsami i rozetrzyj ją starając się dotrzeć między rzęsy. To samo zrób na dolnej powiece – tu narysuj linię nad rzęsami i również rozetrzyj patyczkiem kosmetycznym lub odpowiednim, koniecznie sztywnym pędzelkiem – będzie bardziej precyzyjny. Na koniec wyrównaj podkład z jasnego matowego cienia z roztartą kredką, aby gładko się połączyły.  Możesz wzmocnić efekt smokey eyes nakładając ciemniejszy cień nad rzęsami po zewnętrznej stronie powieki u góry i u dołu. Możesz wykorzystać dowolny kolor, czyli nie musi to być brąz przy beżach. Ten cień może zawierać błyszczące drobinki. Na koniec użyj tuszu z grubą szczoteczką aby dopełnić makijażu, wyszczotkuj je przynajmniej dwa razy dla lepszego efektu przydymionego oka. Nie zapomnij o usunięciu pudru! Jeśli wykonujesz ten makijaż w postaci dziennej, skromniejszej, a potem wybierasz się na miasto: nic nie stoi na przeszkodzie, byś użyła mocniejszych cieni i przemieniła ten makijaż w wieczorowy, dodając więcej najciemniejszego cienia i pogłębiając spojrzenie."
http://kobieta.wp.pl/jak-dodac-blasku-poszarzalej-cerze-6081877727638657a,"Jak dodać blasku poszarzałej cerze? Zimą szczególnie często nasza skóra traci blask i robi się poszarzała, a przez to wygląda na zmęczoną i pozbawioną elastyczności. Przyczyną może być zbyt mała ilość snu, dieta uboga w witaminy i minerały, palenie papierosów czy stres. Są to jednak czynniki, z którymi stykamy się przez cały rok. Czemu zatem w mroźne miesiące nasza cera wygląda dużo gorzej? - W okresie zimowym, zarówno w pomieszczeniach, jak i na zewnątrz, powietrze zawiera dużo mniej wilgoci niż np. w okresie wiosennym, to powoduje odwodnienie skóry - tłumaczy Paulina Słomczyńska, kosmetolog z Profemed Medycyna Estetyczna w Warszawie. Centralne ogrzewanie, klimatyzacja, niska temperatura - wszystko to sprawia, że nasza skóra traci odpowiedni poziom nawilżenia. Jej głębszym warstwom zaczyna brakować płynów, bo te zbyt szybko parują z powierzchni naskórka.  Dlatego pierwszym krokiem w walce o promienną i świetlistą skórę jest jej nawodnienie. Pamiętaj, aby wypijać przynajmniej 2 litry wody dziennie. Najlepiej sprawdzi się ta bogata w magnez, np. Magnesia czy Muszynianka. - Poszarzała cera może również sygnalizować niedobory witaminy B6, miedzi lub żelaza - dodaje Słomczyńska. Zadbaj więc, aby w twojej diecie nie zabrakło wątróbki, drożdży, pestek dyni, pełnoziarnistych produktów zbożowych, suszonych owoców i awokado. Kolejnym krokiem, który pomoże nie tylko nawodnić skórę, ale też zapobiegać jej dalszemu przesuszaniu, będzie nawilżanie powietrza w pomieszczeniach, w których przebywasz. W tym celu skorzystaj ze specjalnego nawilżacza, który kupisz w każdym sklepie z AGD za ok. 100 zł. Możesz też kłaść na grzejniku mokry ręcznik - parująca z niego woda osiądzie w powietrzu i podniesie jego wilgotność. Poszarzała cera to tak naprawdę warstwa martwych komórek, które zalegają na naszej twarzy.  W normalnych warunkach, naskórek odbudowuje się średnio co 28 dni, ale niekorzystne czynniki zewnętrzne, jak np. zimne czy suche powietrze albo dym papierosowy, zaburzają naturalny proces jego wymiany. W efekcie, na powierzchni cery gromadzą się obumarłe komórki, które tworzą pozbawioną blasku i nierówną powłokę, utrudniającą skórze oddychanie. Dlatego, aby cieszyć się zdrową, świetlistą cerą, kluczowa jest również jej odpowiednia pielęgnacja. - Nie można zapominać o cotygodniowym peelingu oraz odpowiednim nawilżaniu skóry - przypomina Paulina Słomczyńska. Wypróbuj łagodny peeling enzymatyczny od Lirene, który zawiera 5 kwasów owocowych oraz enzym z papai, dzięki czemu skutecznie oczyszcza naskórek, nie powodując przy tym przesuszenia skóry. - Zima to także dobry okres na bardziej intensywne złuszczanie. Aby przywrócić skórze blask i pozbyć się martwego naskórka, dobrze wykonać serię zabiegów z kwasami lub retinolem - dodaje kosmetolog. Pamiętajmy jednak, aby takie zabiegi wykonywać jedynie w sprawdzonym salonie. Profesjonalne gabinety używają preparatów o wysokich stężeniach, które nie są dostępne w drogeriach. Dokładnie oczyszczona skóra, wymaga intensywnego odżywienia. - W tym okresie nie może zabraknąć mocno nawilżających kosmetyków oraz takich, które wzmacniają barierę lipidową naskórka i dzięki temu ograniczają utratę wody ze skóry - wyjaśnia ekspert. - Najlepiej sprawdzą się preparaty na bazie witamin A, C, E i F oraz zawierające składniki działające nawilżająco i odżywczo: masło shea, ceramidy, mocznik, olej z awokado lub arganowy, kwas hialuronowy, aloes czy kofeinę - dodaje kosmetolog. Wypróbuj bogate w bio olejek arganowy produkty do twarzy i ciała z linii Argan od Ziaja (5 - 15 zł), które przyniosą ulgę nadmiernie przesuszonej skórze oraz pomogą jej utrzymać odpowiedni poziom nawilżenia. Funkcje ochronne skóry wzmocni również linia AA Technologia Wieku 40+ Multi Regeneracja (15 - 25 zł), bogata w witaminę E i masło shea. Nie tylko intensywnie odżywi i zregeneruje cerę, ale też odbuduje i wzmocni jej warstwę ochronną. Olejek arganowy, masło shea i kompleks witamin A, E oraz F znajdziemy też w linii Gold Argan od La Luxe (dostępna m.in. w Lidlu czy Biedronce). Idealnie sprawdzi się jedwab do ciała ze złocistymi pyłem, który dzięki delikatnym drobinkom dodatkowo rozświetli skórę (11,99 zł / 200 ml). Poza codzienną pielęgnacją, nie zapominaj o ekstra nawilżeniu w postaci maseczek do twarzy. W przypadku bardzo odwodnionej cery stosuj je nawet co 2-3 dni. Możesz sięgnąć po te dostępne w sklepie, np. saszetkę Awokado fit&fresh od Marion (7,5 ml / 2,99 zł) albo Aquacell Nawilżenie i Dotlenianie od Soraya (10 ml / 3 zł). Możesz też skorzystać ze składników, które znajdziesz w kuchni.  Maseczka drożdżowa
W moździerzu rozetrzyj 25 g świeżych drożdży z łyżeczką mleka w proszku, łyżeczką soku wyciśniętego z cytryny oraz łyżką oliwy z oliwek lub oleju kokosowego. Jeśli będzie zbyt gęsta, aby nałożyć ją na twarz - dodaj oleju, w przypadku, gdy będzie zbyt rzadka - użyj większej ilości drożdży. Pozostaw na twarzy przez 20 minut, następnie zmyj ciepłą wodą. Maseczka z awokado
W moździerzu rozetrzyj pół świeżego, dojrzałego awokado z łyżeczką miodu. Jeśli mieszanka będzie zbyt rzadka - dodaj do niej świeżego, dojrzałego banana, jeśli będzie zbyt gęsta - dolej oliwy z oliwek lub oleju rzepakowego. Pozostaw na twarzy przez 20 minut, następnie zmyj ciepłą wodą. Maseczka jogurtowa
W moździerzu rozetrzyj pół świeżego, dojrzałego banana z łyżeczką miodu i łyżką gęstego jogurtu naturalnego oraz dwoma kroplami witaminy E (dostępna w każdej aptece). Jeśli maseczka będzie zbyt rzadka - dodaj więcej banana lub mleko w proszku, jeśli natomiast będzie zbyt gęsta - dołóż kolejną łyżkę jogurtu naturalnego."
http://kobieta.wp.pl/ekologiczne-peelingi-domowej-roboty-5982753768206977a,"Ekologiczne peelingi domowej roboty Coraz częściej zamiast wizyty w drogerii wybieramy zakamarki własnej kuchni i przy pomocy produktów, które mamy w zasięgu ręki, przygotowujemy naturalne kosmetyki. Ich przewagą jest prosty skład bez chemicznych konserwantów, PEG-ów i parabenów. Oto 6 sprawdzonych przepisów na naturalny, ekologiczny peeling domowej roboty. Coraz częściej zamiast wizyty w drogerii wybieramy zakamarki własnej kuchni i przy pomocy produktów, które mamy w zasięgu ręki, przygotowujemy naturalne kosmetyki. Ich przewagą jest prosty skład bez chemicznych konserwantów, PEG-ów i parabenów. Oto 6 sprawdzonych przepisów na naturalny, ekologiczny peeling domowej roboty. Antycellulitowy peeling kawowy
• 5 łyżeczek kawy mielonej,
• 5 łyżeczek oleju migdałowego (ew. oliwy z oliwek lub oliwki dla dzieci),
• 1 łyżeczka cynamonu,
• skórka starta z pomarańczy (opcjonalnie).
Kawę zaparzamy i studzimy. Możemy również poddać recyklingowi fusy z porannej „małej czarnej”. Dodajemy olej migdałowy i cynamon. Mieszamy na jednolitą masę, opcjonalnie aromatyzujemy startą skórką pomarańczy. Przygotowaną mieszankę nakładamy na skórę delikatnymi, kolistymi ruchami. Drobinki kawy złuszczają martwy naskórek, a zawarta w niej kofeina pobudza mikrokrążenie i stymuluje organizm do pozbywania się toksyn. Stosowany regularnie peeling kawowy pomaga w walce z cellulitem i doskonale ujędrnia skórę. Aby wzmocnić rozgrzewające działanie preparatu, możesz dodatkowo na 30 minut owinąć skórę folią spożywczą, w międzyczasie nadrabiając książkowe lub serialowe zaległości.  Aromatyczny różany peeling cukrowy • garść płatków róży,
• ½ szklanki cukru trzcinowego,
• ½ szklanki cukru białego,
• 1/3 szklanki oleju kokosowego,
• 2 łyżki płynnego miodu naturalnego,
• olejek różany lub inny o ulubionym zapachu. Składniki dokładnie mieszamy lub krótko miksujemy blenderem na niskich obrotach tak, aby wyczuwalne były kryształki cukru. Na koniec dodajemy kilka kropel olejku różanego, który nie tylko wzmocni aromat kosmetyku, ale i jego działanie. O tym, że aromaterapia ma zbawienny wpływ na nasz organizm, wiedzieli już starożytni Egipcjanie. Coś dla ciała, coś dla ducha - peeling różany nie tylko ukoi zmysły, ale również, a może przede wszystkim, poprawi kondycję naszej skóry. Olej kokosowy ma działanie głęboko nawilżające (również przeciwgrzybiczne i antybakteryjne). Miód jest naturalnym antyoksydantem, przeciwdziała procesom starzenia się, dodatkowo odżywia i wygładza. Ta wyjątkowa mieszanka sprawi, że nasza skóra po kilkuminutowym, relaksującym zabiegu będzie jedwabiście miękka i niezwykle przyjemna w dotyku.  Peeling himalajski • 2 łyżki soli himalajskiej,
• 4 łyżki oleju jojoba,
• olejek eteryczny (opcjonalnie). Minimum środków, maksimum efektu. Ten peeling składa się jedynie z dwóch składników o wyjątkowych właściwościach. Sól himalajska uchodzi za sól najczystszą, wolną od zanieczyszczeń, bogatą w minerały niezwykle korzystne organizmu. Olej jojoba reguluje wydzielanie sebum – chroni i nawilży skórą suchą i skłonną do podrażnień, w przypadku skóry tłustej zahamuje nadmierne wydzielanie łoju. Ponadto przyspiesza regenerację, ma właściwości odżywcze i zmiękczające. Peeling owsiany • ½ szklanki płatków owsianych górskich,
• ½ szklanki jogurtu naturalnego,
• 1 łyżka miodu,
• kilka kropli oliwy z oliwek. Delikatny peeling szczególnie polecany dla cery wrażliwej. Składniki łączymy i pozostawiamy w miseczce na 10 minut. Gotową mieszankę nakładamy na twarz (lub całe ciało, jeśli odpowiednio zwiększymy proporcje składników) na ok. 5 minut. Następnie kolistymi ruchami wykonujemy delikatny 3-minutowy masaż skóry. Płatki owsiane oczyszczą ją z zanieczyszczeń i martwego naskórka, jogurt nawilży i przyniesie ukojenie. Miód dzięki swoim odżywczym właściwościom sprawi, że skóra nabierze miękkości, a oliwa z oliwek delikatnie ją natłuści, tworząc naturalny płaszcz lipidowy. Nadmiar mikstury ściągamy plastikową szpatułką, przemywamy twarz ciepłą wodą. Jeśli odczuwamy delikatne ściągnięcie, nakładamy krem nawilżający.  Peeling dyniowy • szklanka dyniowego puree,
• ½ szklanki brązowego cukru,
• 2 łyżki oliwy z oliwek z pierwszego tłoczenia,
• 1 łyżka miodu. Apetyczna maseczka młodości. Dynia bogata w witaminę A oraz oliwa z oliwek, dzięki zawartości witaminy E naturalnie opóźniają procesy starzenia się skóry. Miód łagodzi podrażnienia, ma właściwości antybakteryjne i silnie nawilżające. Do sporządzenia peelingu wykorzystujemy dynię dostępną w przydomowym warzywniaku lub korzystamy z gotowego produktu w słoiczku z przeznaczeniem dla niemowląt. Pamiętaj, że im lepsza jakościowo oliwa (koniecznie z pierwszego tłoczenia), tym jej skład bogatszy jest w dobrodziejstwa przyswajane przez naszą skórę. Peeling jabłkowy • 1 starte jabłko, • 1/3 szklanki octu jabłkowego,
• 1/3 szklanki soli morskiej gruboziarnistej,
• 1 łyżka miodu,
• ½ łyżeczki cynamonu. Taki peeling, bogaty w potas oraz witaminę A i C, sprawdzi się szczególnie w przypadku skóry bardzo suchej i szorstkiej, zwłaszcza w okolicach stóp, łokci i kolan. Będzie działał dwufazowo. Gruboziarnista sól mechanicznie złuszczy martwy naskórek, a kwas jabłkowy zadziałała jak delikatny peeling enzymatyczny. Miód złagodzi podrażnienia, odżywi i nawilży. Mieszankę aplikujemy na zwilżone ciało delikatnymi, kolistymi ruchami. Nałożona na twarz oczyści pory i zmniejszy ich widoczność rozjaśni i zmobilizuje skórę do regeneracji. POLECAMY: ** Ukręć sobie krem – kosmetyki domowej roboty** ** BB, CC, DD – który krem będzie najlepszy dla ciebie?** ** Co musisz wiedzieć o kremach przeciwzmarszczkowe** **Kosmetyki z olejkiem arganowym w supercenach. Sprawdź oferty >>**"
http://kobieta.wp.pl/jak-wykorzystac-cukier-dla-urody-5982767602603137a,"Jak wykorzystać cukier dla urody? W kwestii usuwania martwego naskórka cukier ze względu na swoją strukturę sprawdzi się doskonale. Jest znacznie delikatniejszy niż pestki owoców czy sól morska, które można znaleźć w peelingach w drogerii. Cukier to biała śmierć - co do tego nie mamy żadnych wątpliwości. Spożywany w nadmiarze nie tylko popsuje najbielszy uśmiech, ale też doda kilka centymetrów w talii. Miłośnicy słodkości i wysoko przetworzonej żywności są także narażeni na cukrzycę typu B oraz choroby układu krążenia. Ale białe kryształki w łazience - to coś zupełnie innego!  Usuwa martwy naskórek
W kwestii usuwania martwego naskórka cukier ze względu na swoją strukturę sprawdzi się doskonale. Jest znacznie delikatniejszy niż pestki owoców czy sól morska, które można znaleźć w peelingach w drogerii. Wystarczy połączyć w miseczce dwie łyżki cukru i oliwy czy oleju kokosowego, aby otrzymać domowy kosmetyk do odświeżania skóry twarzy. Cukrowym peelingiem delikatnie wykonujemy masaż - wystarczy to zrobić dwa razy w tygodniu. Jeśli zależy nam także na tym, by cera była odżywiona i pełna blasku, cukier połączmy z płynnym - oczywiście naturalnym - miodem. Miód ma właściwości antybakteryjne i łagodzi stany trądzikowe. Odblokowuje pory Zanieczyszczenia i sebum zatykają pory skóry, dlatego codzienne jej oczyszczanie jest niezbędne do tego, żeby mogła oddychać i regenerować się. Peeling cukrowy sprawdzi się nie tylko na twarzy, ale i na całym ciele. Bo zaskórniki wbrew pozorom to nie problem skóry twarzy. Po lecie warto stosować peelingi regularnie. Wyrównają koloryt skóry po intensywnym opalaniu, zmiękczą twardy naskórek na piętach i łokciach. Można także zafundować sobie odżywczą terapię skóry. W aptece kupujemy ampułkę witaminy E oraz C. Dodajemy je do cukru i oliwy - gotowe! Oczywiście masaż takim specyfikiem powinien trwać parę minut, żeby jego składniki zdążyły zadziałać. (mtr), WP Kobieta POLECAMY: ** Najbardziej przełomowe reklamy modowe** ** Toksyczne kosmetyki na legalnym rynku**"
http://kobieta.wp.pl/w-tajemniczym-swiecie-peelingow-5982412950483585a,"W tajemniczym świecie peelingów... Wielkimi krokami zbliża się wiosna. To być może już ostatni dzwonek, aby rozpocząć pozimową pielęgnację ciała i twarzy. Peelingi mają wielką moc wygładzania i odświeżania skóry. Podstawowe można wykonać w domu, jednak nie poradzą sobie one z takimi problemami jak blizny, trądzik czy cellulit. Kosmetyczka w salonie poradzi sobie z nimi świetnie. Wielkimi krokami zbliża się wiosna. To być może już ostatni dzwonek, aby rozpocząć pozimową pielęgnację ciała i twarzy. Peelingi mają wielką moc wygładzania i odświeżania skóry. Podstawowe można wykonać w domu, jednak nie poradzą sobie one z takimi problemami jak blizny, trądzik czy cellulit. Kosmetyczka w salonie poradzi sobie z nimi świetnie. Oto garść najważniejszych informacji z zakresu peelingów. Peel czyli złuszczać. Peeling jest zabiegiem, którego zadaniem jest usunięcie defektów kosmetycznych lub zmian chorobowych. Rodzaje peelingów: Peeling mechaniczny – scrub.
Taki peeling, składający się z rozdrobnionych łupin orzechów, pestek brzoskwiń, migdałów, delikatnego piasku morskiego itp., możemy wykonywać samodzielnie w domu, jest on także wykonywany przy każdym zabiegu w gabinecie kosmetycznym. Skóra do tego zabiegu powinna być czysta, po demakijażu i wilgotna. Następnie aplikuje się preparat na skórę i masuje kolistymi ruchami przez kilka minut. W końcu spłukujemy skórę ciepłą wodą (można dodać sok z cytryny) lub po prostu tonizujemy skórę tonikiem kosmetycznym. Peeling enzymatyczny.
Zaliczany do najdelikatniejszych peelingów, jest peelingiem chemicznym, a jego działanie polega na rozpuszczeniu zrogowaciałych komórek naskórka poprzez enzymy zawarte w preparacie. Enzymy te to biokatalizatory, działające na zasadzie ""zjadania"" obumarłych komórek naskórka. Peeling ten szczególnie polecany jest do cer suchych, wrażliwych, naczyniowych. Można wykonać go samodzielnie w domu. Peeling gommage.
Peeling ten trudno zaliczyć tylko do mechanicznych - oprócz usuwania komórek poprzez ścieranie, zawiera on także enzymy łagodnie usuwające stare, luźno ułożone płytki naskórka. Peeling ten jest delikatny i polecany do cer wrażliwych, naczyniowych. Preparat nakładamy na oczyszczoną skórę, czekamy kilka minut, a kiedy ""zastyga"", kosmetyczka wykonuje krótkie podłużne ruchy ścierające kosmetyk. Peeling za pomocą masek peel-off.
Złuszczanie zrogowaciałego naskórka można także wykonać za pomocą masek kosmetycznych. Zabieg ten można wykonać samodzielnie w domu. Po demakijażu skóry twarzy nakładamy na nią cienką warstwę maski peel-off i po około 20 minutach maskę ściągamy zaczynając od brody. Maska ta ma ""gumowatą"" konsystencję i daje się ściągnąć w całości. W wyniku zabiegu cera jest odświeżona i bardziej napięta. POLECAMY: **CZYM JEST MIKRODERMABRAZJA?**  Peeling ziołowy green-peel. Green-peel to głęboka, ziołowa kuracja złuszczająca. Mieszanka ziołowa stosowana do tego zabiegu nie zawiera dodatków chemicznych ani innych syntetycznych cząsteczek trących. Podczas specjalnego masażu wykonywanego podczas tego zabiegu dochodzi do lekkiego starcia wierzchnich warstw naskórka dzięki mikrocząsteczkom zawartym w ziołach. Mamy także do czynienia ze wzmożonym przekrwieniem skóry i poprawą metabolizmu komórkowego. Zabieg ten stymuluje regenerację naskórka i górnych warstw skóry właściwej. Peeling ziołowy azjatycki.
Zabieg ten polega na głębokim złuszczaniu skóry za pomocą preparatu mineralno-ziołowego Arabad. Na 3-4 dni przed jego wykonaniem dobrze jest wykonać w gabinecie kosmetycznym oczyszczanie skóry. Zabieg ten polega na ręcznym wcieraniu ziół w skórę, dzięki temu preparat wnika nawet do czterech warstw naskórka. Ze względu na bardzo intensywne działanie, peelingi ziołowe wykonywane są jedynie w gabinetach kosmetycznych przez przeszkolone kosmetyczki. Zabiegi te mają swoje minusy, o których należy wspomnieć. Zarówno green-peeling jak i peeling azjatycki są peelingami wymagającymi od pacjentki dużo cierpliwości i samozaparcia. Skóra wymaga rekonwalescencji, a sam jej wygląd podczas gojenia nie jest zbyt estetyczny. Po całkowitym wygojeniu się skóry wymagane jest używanie preparatów z wysokim filtrem przeciwsłonecznym przez przynajmniej 4 tygodnie. Za to wielkim plusem tych zabiegów jest fakt, że po zagojeniu cera jest promienna, odżywiona, wygląda młodo i zdrowo, jest aksamitna w dotyku. Mikrodermabrazja diamentowa.
Jest to nowoczesna metoda mechanicznego, stopniowego i kontrolowanego złuszczania naskórka, warstwa po warstwie aż do pożądanego poziomu.
Warto skorzystać z tego zabiegu, jeśli chcemy pozbyć się trądziku lub blizn po nim, przebarwień słonecznych i odbarwień, zrogowaciałego naskórka, rozszerzonych porów, zaskórników, łojotoku, rozstępów lub po prostu poprawić elastyczność skóry i zlikwidować delikatne zmarszczki wokół oczu, ust i szyi. Skóra po mikrodermabrazji jest wyraźnie gładsza i odświeżona. Pory zostają zmniejszone, zaskórniki zlikwidowane. Poprawia się koloryt cery, zmarszczki stają się mniej widoczne. Głębsza mikrodermabrazja spłyca blizny i rozstępy, redukuje lub całkowicie eliminuje drobne zmarszczki. POLECAMY: **CZYM JEST MIKRODERMABRAZJA?** Peeling kwasami (eksfoliacja kwasami).
Peeling kwasami jest bardzo skuteczną, naturalną metodą odmłodzenia skóry. Prowadzi do zwiększenia jej grubości bez wywoływania stanu zapalnego. Przy regularnym stosowaniu peelingów dochodzi do poprawy sprężystości i elastyczności skóry, obserwuje się również zwiększoną produkcję włókien kolagenu i elastyny, co prowadzi do zatrzymania wody w głębi skóry, spłycenia zmarszczek, a także długofalowej poprawy biologicznych i estetycznych właściwości skóry. Jest nieco silniejszy niż mikrodermabrazja. Idealnie nadaje się do skóry dojrzałej lub przemęczonej. Peeling kawitacyjny.
To zabieg polegający na oczyszczeniu skóry poprzez peeling ultradźwiękowy. Przeznaczony jest do bardzo wrażliwej, delikatnej oraz cienkiej skóry, skłonnej do podrażnień i rozszerzonych naczynek, a także jako bezinwazyjny zabieg oczyszczający dla skóry trądzikowej i przetłuszczającej się. Peeling kawitacyjny można przeprowadzić na twarzy, dłoniach oraz plecach. Bardzo dobre efekty uzyskuje się łącząc peeling kawitacyjny z ultradźwiękami. Fale emitowane przez specjalne urządzenie masują skórę i wprowadzają substancje aktywne w jej głąb. Peeling cukrowy.
Jest to zabieg złuszczający martwy naskórek. Ułatwia penetrację aktywnych składników w głąb skóry i przygotowuje skórę do dalszych zabiegów, pozostawiając ją idealnie gładką, nawilżoną i odpowiednio natłuszczoną. Preparaty używane podczas zabiegu obniżają temperaturę skóry przyspieszając przemianę materii i poprawiają krążenie. (jj/ma) POLECAMY: **CZYM JEST MIKRODERMABRAZJA?**"
http://kobieta.wp.pl/jak-przygotowac-sie-do-nadejscia-wiosny-5982440200880769a,"Jak przygotować się do nadejścia wiosny? Zdarza się, że pierwsze dni marca nie są szczególnie optymistyczną zapowiedzią wiosny. Ale niezależnie od tego, jak dokuczliwa potrafi być jeszcze zimowa aura, to już jej ostatnie dni. Nadchodzi wiosna i warto dobrze się do niej przygotować. Początek marca to dobry moment, żeby zregenerować zmęczone zimą ciało i umysł. Zdarza się, że pierwsze dni marca nie są szczególnie optymistyczną zapowiedzią wiosny. Ale niezależnie od tego, jak dokuczliwa potrafi być jeszcze zimowa aura, to już jej ostatnie dni. Nadchodzi wiosna i warto dobrze się do niej przygotować. Początek marca to dobry moment, żeby zregenerować zmęczone zimą ciało i umysł. 1. Oceń sytuację!Na początek przyda się rzetelna ocena sytuacji. Stań przed lustrem i zastanów się, nad czym chciałabyś popracować. Zimą chętniej siedzimy pod kocem, niż decydujemy się na aktywność fizyczną. Warto zatem przemyśleć strategię powrotu do dobrej kondycji. 2. Zrób plan Nadchodząca wiosna to dobry moment na zmiany. Jeśli nie zrealizowałaś noworocznych postanowień, warto spróbować jeszcze raz. Nowa energia i coraz więcej słońca będą twoimi sprzymierzeńcami w realizacji nowych postanowień. Spróbuj. 3. Zadbaj o zdrowie Zrób badania okresowe: zbadaj krew (powinno się to robić raz na dwa lata), zrób cytologię (raz do roku), odwiedź swojego dentystę (co pół roku). Tylko w pełni zdrowa będziesz mogła naprawdę cieszyć się wiosną. 4. Wzbogać dietę Wiosna to coraz więcej słońca, ale również moment przesilenia i osłabienia organizmu. Zweryfikuj swój sposób odżywiania. Zastanów się, czy twoja dieta jest dostatecznie bogata w warzywa i owoce. Dobra wiadomość: nowa dostawa świeżych i wiosennych warzyw już wkrótce! 5. Wróć do formy Jeśli zauważyłaś, że zimą grzały cię nie tylko grube swetry, ale też kilka dodatkowych fałdek, których masz ochotę się pozbyć, pomyśl o treningu. Dodatkowy ruch nie musi być przykrym wyrzeczeniem. Wybierz coś, co sprawi ci przyjemność: taniec, aerobik, siłownia, bieganie, basen. Wybór jest ogromny, a aktywność fizyczna pobudza wydzielanie endorfin (hormony szczęścia). 6. Pokaż twarz To właśnie skóra twarzy jest zimą najbardziej poszkodowana. Wystawiana na przemian na wiatr i mróz oraz sztucznie ogrzewane, suche powietrze, bywa po zimie odwodniona, szorstka i szara. Należy jej się specjalne traktowanie. 7. Wizyta u kosmetyczki Początek wiosny to dobry moment, żeby wybrać się do kosmetyczki. Niech będzie to jeden z profesjonalnych zabiegów - dopasowany do rodzaju i stanu cery. Po zimie przyda się peeling, który oczyści skórę i usunie martwy naskórek oraz odżywcza maseczka. 8. Nowy makijaż Tak przygotowana skóra będzie w pełnej gotowości na wiosenne trendy makijażowe. Pomyśl o nowych, kolorowych kosmetykach, które ożywią twarz i dodadzą jej blasku. 9. Owoce dla skóry Ciało, chowane przez całą zimę pod warstwą ciepłych ubrań, bywa szorstkie i wysuszone, a z każdym dniem będziesz odsłaniać go coraz więcej. Co zrobić, by wróciło do formy? Peeling! Na wiosnę możesz wybrać na przykład malinowy lub truskawkowy, działa orzeźwiająco i jest świetną zapowiedzią słodkich oraz letnich owoców. 10. Daj się wymasować Masaż pomoże ci się zrelaksować, przyspieszy regenerację, odżywi skórę i doda jej energii. Wybór jest ogromny - od masaży klasycznych, przez masaże z różnych zakątków świata... 11. Nie zapomnij o stopach Stopy po zimie zasługują na specjalne traktowanie. To prawda, że temperatury wykluczają na razie chodzenie boso, ale już teraz warto pomyśleć o kondycji stóp. Regularne nawilżanie i złuszczanie zrogowaciałego naskórka sprawi, że skóra stanie się miękka. 12. Zdejmij czapkę Suche, ogrzewane powietrze nie służy również włosom. Zimą elektryzują się i kiepsko układają. Oprócz zdrowej diety, po zdjęciu czapki przyda im się porządna regeneracja. Zaplanuj wizytę u fryzjera, który dobierze odpowiednią dla twoich włosów maskę i wykona relaksujący masaż głowy. 13. Nowa fryzura Wiosna to również świetna okazja na zmianę wizerunku. Jeśli znudziło ci się dotychczasowe uczesanie, prześledź nadchodzące trendy i wybierz coś dla siebie. W nowej fryzurze od razu poczujesz się bardziej wiosennie. 14. Remanent w szafie Już w marcu możesz zacząć reorganizować swoją szafę. Nawet jeśli będzie zimno, nie będziesz już mogła patrzeć na sweter w bałwanki i wielką czapkę pilotkę. Zrób selekcję rzeczy, których nie będziesz chciała założyć nie tylko w tym sezonie, ale także w następnym. Te, które nie są zniszczone, możesz oddać lub sprzedać. Resztą możesz przyozdobić marzannę. 15. Powrót wiosennych ubrań Jeśli przed zimą schowałaś lżejsze ubrania, to nadszedł czas, by zaczęły wracać do szafy. Tak jak w przypadku zimowych, sprawdź, które z nich będziesz jeszcze nosić, a które już przestały ci odpowiadać. 16. Schowaj zimowe buty Może na początek niezbyt głęboko, bo zima lubi płatać figle i zdarza się, że przypomina o sobie jeszcze w kwietniu, ale jeśli tylko poczujesz, że nadchodzi jej koniec - nie wahaj się. Jednak najpierw koniecznie dokładnie wyczyść je i osusz. Sprawdź, czy nie są uszkodzone, jeśli tak - oddaj do szewca. Możesz od razu zrobić miejsce ulubionym półbutom. 17. Porządki Porządki w szafie to dobry start do wiosennych porządków w całym mieszkaniu. Warto je zaplanować tak, by angażowały wszystkich członków rodziny. Wówczas ciężar prac domowych nie spadnie tylko na twoje barki. Mieszkanie można ozdobić wiosennym akcentem, na przykład bukietem żonkili lub tulipanów. 18. Sprawdź, co jest modne Zanim wybierzesz się na zakupy, przyjrzyj się najnowszym trendom. Będziesz wiedziała, za czym rozglądać się w sklepach. 19. Zakupy Która z nas ich nie lubi? Po przejrzeniu szafy na pewno wiesz, czego w niej brakuje. Warto wybrać coś na cieplejsze dni w ulubionym kolorze. Zapomnij o szarych zimowych strojach. 20. Zrób dla siebie coś miłego To coś, o czym nie możesz zapominać niezależnie od pory roku. Wygospodaruj trochę czasu na przyjemności i spędź go tak, jak lubisz. 21. Przywitaj wiosnę Jeśli nie masz zamiaru topić marzanny, pozostaje ci po prostu cieszyć się wiosną. Jeśli udało ci się wytrwać w wiosennych postanowieniach, możesz pewnie zacząć podziwiać ich efekty. (nmk/bb) Więcej na temat wiosennych zmian: ** Fryzury na wiosnę i lato 2012!** ** Wiosną postaw na sałaty!** ** Wiosenny makijaż ślubny** ** Zmiana na wiosnę** **Mężczyźni wolą krągłości**"
http://kobieta.wp.pl/cera-sucha-pielegnacja-i-makijaz-5982413108331137a,"Cera sucha – pielęgnacja i makijaż Łuszcząca się, skłonna do podrażnień skóra. Po umyciu niezbyt komfortowe uczucie ściągnięcia. Makijaż, który jeszcze bardziej wysusza. Zaczerwienienia, przebarwienia.  Znasz to? Jeśli tak, to ten artykuł jest dla ciebie. Pielęgnacja i makijaż suchej cery. Jakich kosmetyków używać, a jakich się wystrzegać? Co robić, aby wyglądać doskonale od rana do wieczora? Jak sobie radzić z typowymi problemami suchej skóry? Łuszcząca się, skłonna do podrażnień skóra. Po umyciu niezbyt komfortowe uczucie ściągnięcia. Makijaż, który jeszcze bardziej wysusza. Zaczerwienienia, przebarwienia. Znasz to? Jeśli tak, to ten artykuł jest dla ciebie. Pielęgnacja i makijaż suchej cery. Jakich kosmetyków używać, a jakich się wystrzegać? Co robić, aby wyglądać doskonale od rana do wieczora? Jak sobie radzić z typowymi problemami suchej skóry? Cera sucha to coraz powszechniejszy problem wśród kobiet, a to dlatego, że niemal przez cały rok przebywamy w klimatyzowanych lub ogrzewanych pomieszczeniach. Oprócz klimatyzacji, cera sucha szczególnie reaguje na mróz, wiatr, a także słońce. Jak rozpoznać suchą cerę? Zazwyczaj jest cienka, jasna, matowa i mało elastyczna. Jest szorstka w dotyku, skłonna do łuszczenia się i podrażnień. Po umyciu zostawia nieprzyjemne uczucie „ściągnięcia”. Źle znosi zmiany temperatury i często łuszczy się (zwłaszcza na nosie i brodzie). Taka cera jest niezwykle wrażliwa nie tylko na działanie czynników atmosferycznych jak wiatr, mróz i słońce, ale często również na chemiczne preparaty, na które reakcją są wypryski, przebarwienia oraz pęknięcia naskórka. Źle też znosi pewne kosmetyki. Suchą skórę charakteryzuje szybciej kończące się działanie gruczołów łojowych. Prowadzi to do wcześniejszego powstawania zmarszczek. Objawy suchej cery to nie zawsze problem jedynie kosmetyczny, mogą one, bowiem wskazywać na istniejący stan chorobowy, np. atopowe zapalenie skóry, łuszczycę itd. Odpowiednia pielęgnacja. Demakijaż cery suchej. Ten rodzaj cery najlepiej znosi kosmetyki pozostawiające ochronny film. Źle reaguje na wodę, po umyciu powstaje uczucie ściągnięcia skóry. Do demakijażu należy używać śmietanek, mleczek i bezalkoholowych toników. Makijaż trzeba usuwać delikatnie, aby nie podrażnić skóry. Raz w tygodniu warto wykonać peeling twarzy, który usunie uszkodzony naskórek i na świeżo oczyszczoną twarz nałożyć głęboko nawilżającą maseczkę. Dzięki tym zabiegom cera sucha nabierze koloru i sprężystości. POLECAMY: **POZNAJMY TAJEMNICE PEELINGÓW** Codzienna pielęgnacja cery suchej musi bazować na łagodnym nawilżaniu. Obowiązkowo na dzień zaleca się kremy z filtrem UV, na noc kremy nawilżające, kojące i odżywcze. Świetnie sprawdzają się tutaj kremy z wyciągiem z aloesu, bogate w masło kakaowe, olejek jojoba i witaminę E. Cera sucha dzięki nim nabiera blasku. Warto też pamiętać, że cera sucha źle reaguje na gorące kąpiele, toniki alkoholowe oraz mydła. Nieodpowiednia pielęgnacja sprawia, że skóra szybko się starzeje i bardzo wcześnie pojawiają się na niej zmarszczki. Dlatego: ■ Unikaj kremów perfumowanych, o zbyt bogatym składzie - ta reguła odnosi się do każdego typu cery.
■ Nakładaj krem na lekko wilgotną skórę - preparat lepiej zwiąże i zatrzyma wilgoć w naskórku. Po paru minutach możesz zebrać nadmiar kremu dociskając do twarzy chusteczkę.
■ W ciągu dnia wybierz szybko wchłaniający się krem o lekkiej formule, z wysokim filtrem UV - sucha cera ma szczególną skłonność do zmarszczek, a promieniowanie UV jest ich głównym sprawcą!
■ Na noc stosuj cięższe kremy o bardziej intensywnym działaniu. Makijaż suchej cery. Cera ta kocha kosmetyki do makijażu, które uelastycznią ją: od podkładu aż po cienie do powiek. Uwielbia też bazy pod podkład: nawilżają one skórę i wyrównują optycznie przesuszony naskórek. Tak przygotowana skóra nadaje się do przyjęcia podkładu. Unikaj jednak tych mocno kryjących, które zawierają więcej pigmentu i pudru, bo wysuszają. Przeznaczone specjalnie do tego typu cery podkłady płynne lub w kremie nawilżają, ale również sprawiają, że skóra wygląda na zdrową i zadbaną. Unikaj podkładów kompaktowych oraz nadmiernego pudrowania twarzy! Pamiętaj, żeby matowić skórę jedynie tyle ile jest to konieczne. Cienie do powiek czy róż również mogą mieć konsystencję kremu, ale oczywiście tradycyjne, czyli w kamieniu sprawdzą się w 100 procentach, a i makijaż wykonany „suchymi” kosmetykami będzie bardziej trwały. (jj/ma) POLECAMY: **POZNAJMY TAJEMNICE PEELINGÓW**"
http://kobieta.wp.pl/cera-naczynkowa-jak-sobie-z-nia-radzic-5983037416157825a,"Cera naczynkowa – jak sobie z nią radzić? Utrzymujące się długo rumieńce, rozszerzone naczynka, czy nawet sieć czerwonych „pajączków” to główne mankamenty, na które skarżą się właścicielki cery naczynkowej. Utrzymujące się długo rumieńce, rozszerzone naczynka, czy nawet sieć czerwonych „pajączków” to główne mankamenty, na które skarżą się właścicielki cery naczynkowej. Cera naczynkowa to przede wszystkim cera bardzo wrażliwa, która reaguje rumieniem, opuchlizną, pieczeniem, a nawet swędzeniem. Zaczerwienienia pojawiają się zwykle w okolicach nosa, brody i na policzkach. Jest to efekt rozszerzania się kruchych naczyń krwionośnych, które nie wytrzymują ciśnienia krwi. Cera naczynkowa może być również „zasługą” genów lub nadmiaru estrogenów – żeńskich hormonów płciowych, które rozluźniają ścianki naczyń. Trudno z nią żyć, ale przy właściwej pielęgnacji i zachowaniu odpowiednich środków ostrożności, nawet cerę naczynkową można „oswoić” i mimo towarzyszącym jej dolegliwościom, cieszyć się piękną cerą. Aby jednak dobrze się z nią obchodzić, warto wiedzieć coś więcej o jej „humorach”, słabościach i potrzebach. Czego nie lubią naczynka Choć nie sposób całkowicie pozbyć się kruchych i słabych naczynek, to jednak warto zapobiegać ich podrażnieniom i unikać sytuacji, w których pojawiają się owe charakterystyczne rumieńce. Największym wrogiem osłabionych naczynek jest przede wszystkim wysoka temperatura i ciepło. Aby zatem dodatkowo ich nie drażnić i nie osłabiać, należy unikać mycia twarzy w gorącej twardej wodzie, poddawania jej działaniu promieniowania UVA – zarówno tego pochodzącego ze słońca, jak i z solarium, gorących kąpieli, wizyt w saunie i gorących napojów oraz pikantnych potraw. Dodatkowo warto unikać sytuacji stresowych i należy pamiętać, że nadmierne przegrzanie twarzy podczas silnego wysiłku fizycznego, również może wywołać naczynkowy rumieniec. Jednocześnie cera naczynkowa nie lubi gwałtownych zmian temperatury, dlatego po wejściu z mrozu do ciepłego pomieszczenia, nie należy od razu biec do kaloryfera, aby się ogrzać, ale spróbować stopniowo się ogrzewać.Cera naczynkowa jak każda cera wrażliwa nie lubi niedelikatnego traktowania – niewłaściwie dobranych zbyt silnie działających, drażniących kosmetyków. Należy zatem unikać mycia twarzy chlorowaną wodą. Przy tego rodzaju cerze stronimy również od kosmetyków silnie ściągających, kosmetyków zapachowych i wszelkich preparatów zawierających alkohol, mentol, miętę pieprzową albo olejek eukaliptusowy. Prawdziwym wrogiem naczynek są również wszelkiego rodzaju peelingi ziarniste (nawet te o drobnych ziarenkach), które nadmiernie pobudzają krążenie krwi, rozszerzając w ten sposób naczynka i w efekcie wywołując podrażnienie skóry i rumień. Odpowiednia pielęgnacja Po wyeliminowaniu całego szeregu czynników wzmagających rumień i podrażnienia naszej cery naczynkowej, możemy już tylko zabrać się za jej właściwą pielęgnację, która powinna zaoszczędzić jej wszelkiego dyskomfortu. To, co cera naczynkowa lubi najbardziej, to właśnie delikatna pielęgnacja z zastosowaniem łagodnych bezzapachowych kosmetyków i szczególna jej ochrona przed mrozem i wysuszeniem. Idealne kosmetyki do codziennego stosowania powinny wzmacniać kruche naczynka, zapobiegać ich pękaniu, działać przeciwzapalnie i przeciwrumieniowo. Dzięki odpowiednim składnikom zastosowanym w tychże kosmetykach, możemy nawet poprawić mikrokrążenie, wzmocnić barierę lipidową nawilżyć i zmiękczyć skórę oraz, co wydaje się najważniejsze – zredukować stopień zaczerwienienia skóry. W zestawach podstawowych kosmetyków do codziennej pielęgnacji naszych wrażliwych naczynek powinnien znaleźć się odpowiedni krem na dzień z filtrami UVA i UVB, krem na noc, tonik i mleczko do demakijażu, a do przemywania twarzy – specjalny płyn micelarny. Zamiast tradycyjnego złuszczania naskórka poprzez peelingi typu scrub, w przypadku cery naczynkowej można bezpiecznie stosować peeling enzymatyczny, który zamiast złuszczać naskórek, neutralizuje i rozpuszcza obumarłe komórki skóry. Wybór kosmetyków do cery naczynkowej jest coraz większy, jak zatem wybrać te najlepsze? Warto przede wszystkim szukać kosmetyków, które zawierają cenne dla naszej wrażliwej cery składniki. Najważniejsze dla naszych naczynek są witaminy: C, K, E, PP, B3 i CG. Oprócz tego o naszą cerę świetnie zadba oczar wirginijski łagodnie ściągający i działający przeciwzapalnie, kasztanowiec i arnika górska poprawiające mikrokrążenie, wzmacniające i uszczelniające naczynka, miłorząb japoński, który uelastycznia ściany naczyń i poprawia w nich krążenie. Cerę naczynkową dodatkowo wzmacniają również kosmetyki upiększające – odpowiednio dobrany fluid i puder, których cienka warstwa na skórze, dodatkowo zabezpiecza ją i chroni przed promieniami słonecznymi, chłodem lub podrażnieniami. Pomocne mogą okazać się również kosmetyki kolorowe (korektory, fluidy, pudry) zawierające zielone pigmenty, które dzięki swoim właściwościom kamuflującym, pomagają zatuszować zaczerwienienia. Na pomoc cerze naczynkowej przychodzą również gabinety kosmetyczne, w których możemy poddać się serii zabiegów pielęgnacyjnych. Wskazane są wszelkie zabiegi przygotowane z myślą o cerze wrażliwej, a dwa razy w roku, wiosną i jesienią specjalne zabiegi wzmacniające i obkurczające naczynka. Do najczęściej stosowanych zabiegów polecanych przez gabinety kosmetyczne należą np. maseczki i ampułki z chłodzących alg oraz jonosfera z chlorkiem wapnia. W gabinetach możemy również zamknąć trwale nasze rozszerzone naczynka laserem. Część laserów powoduje natychmiastowe zamknięcie naczyń, jednak najczęściej pozostaje w tym miejscu drobna biała blizna. Drugi rodzaj lasera powoduje wolniejsze zamykanie naczyń, ale nie pozostawia śladów na skórze. Naprawdę widoczny efekt osiągniemy po serii zabiegów. Odpowiednią porą roku na wykonanie takich zabiegów jest wiosna i jesień, kiedy nie ma tak silnego nasłonecznienia, ani mrozu. Cera naczynkowa nie jest problemem, z którym nie można dać sobie rady. Potrzebuje po prostu dużo troski, cierpliwości i delikatnej pielęgnacji."
http://kobieta.wp.pl/peeling-w-kilku-odslonach-5983041374721153a,"Peeling w kilku odsłonach Złuszczanie jest doskonałym sposobem na poprawienie struktury i kolorytu skóry. Gdy wierzchnia część naskórka zalega na jego powierzchni, twarz wydaje się mieć nieładny koloryt, a skóra ma skłonność do zanieczyszczeń. Stosując peeling, w szybki sposób uzyskasz poprawę wyglądu. Złuszczanie jest doskonałym sposobem na poprawienie struktury i kolorytu skóry. Gdy wierzchnia część naskórka zalega na jego powierzchni, twarz wydaje się mieć nieładny koloryt, a skóra ma skłonność do zanieczyszczeń. Stosując peeling, w szybki sposób uzyskasz poprawę wyglądu. Jak działa peeling? Dzięki zastosowaniu peelingu wierzchnia warstwa naskórka zostaje złuszczona, a na jej miejsce odbudowuje się nowa, młodsza i bardziej elastyczna. Ścierając wierzchnią – rogową – warstwę naskórka, usuwasz obumarłe komórki skóry. Skóra staje się oczyszczona, gładka i świeża. Dla równowagi u podstawy naskórka tworzy się grupa komórek tworzących z czasem nową ich warstwę. Uzupełnia ona brakujące komórki, dzięki temu skóra cały czas się odnawia, a grubość twojego naskórka zawsze pozostaje taka sama. Za co cenimy peeling? · oczyszcza i zmniejsza widoczność porów,
· ułatwia wchłanianie aplikowanych kosmetyków,
· zmniejsza przebarwienia,
· wygładza, spłyca blizny, wyrównanie nierówności skóry,
· przygotowuje skórę do nałożenia samoopalaczy,
· redukuje drobne i głębsze zmarszczki. **PAZNOKCIE DLA POCZĄTKUJĄCYCH** **OD LAT TAK SAMO MODNE** **KILKA MAKIJAŻOWYCH SZTUCZEK**Rodzaje peelingów: · Peeling fizyczny – z drobinkami, najbardziej popularny. Ściera naskórek dzięki zawartym w kosmetyku drobinkom łupin orzecha, pumeksu lub drobinek pestek owoców. Złuszczanie odbywa się dzięki pocieraniu drobin o skórę.
· Peeling chemiczny – w kremie. Dzięki swojemu składowi chemicznemu kosmetyk rozpuszcza rogową warstwę naskórka. Przeciwwskazania stosowania peelingów z trącymi drobinkami dotyczą skór z problemami unaczynienia (tzw. pajączkami) oraz trądzikiem z wypryskami ropnymi. Przy takim typie cer dozwolone jest stosowanie jedynie peelingów chemicznych. Skóry normalne i suche peeling powinny stosować dwa do czterech razy w miesiącu. Cery tłuste i mieszane mogą wykonywać zabieg nawet co cztery dni, jeśli to pomaga w jej oczyszczaniu. Najlepiej zrobisz, jeśli sama ocenisz potrzeby swojej skóry i ustalisz optymalną częstotliwość złuszczania swojej cery. Po jakie kosmetyki warto sięgnąć w drogerii i w aptece? Dermedic Krem - peeling Profilage 3 %
Kosmetyk polecany jest dla osób ze skórą dojrzałą, także wrażliwą, z występującymi przebarwieniami. Krem ułatwia proces złuszczania, dzięki czemu spłyca rozszerzone pory, zmarszczki i drobne niedoskonałości. Korzystnie wpływa na odnowę kolagenu, reguluje PH skóry i intensywnie nawilża naskórek. Cena: ok. 60 zł / 50g **PAZNOKCIE DLA POCZĄTKUJĄCYCH** **OD LAT TAK SAMO MODNE** **KILKA MAKIJAŻOWYCH SZTUCZEK**
St. Ives Morelowy peeling głęboko oczyszczający
Kosmetyk do każdego rodzaju skóry - dokładnie złuszcza martwe komórki naskórka, usuwa tłuszcz i zanieczyszczenia. Zawiera ponad 95% naturalnych składników. Cena 12 zł / 150 ml Bielenda Zestaw Domowa Mikrodermabrazja z peelingiem glikolowym
Unikalny, czteroetapowy zabieg złuszczający odmładzający i wygładzający skórę, spłycający zmarszczki i rozjaśniający przebarwienia. Cena ok. 40 zł Lumene Mineralny peeling oczyszczający Arctic Touch
Peeling mineralny złuszczając martwy naskórek oczyszcza skórę, aby nadać cerze gładki, rozświetlony wygląd. Kosmetyk wygładza zmarszczki mimiczne i wspomaga proces odnowy skóry. Cena: 36 zł / 75 ml Organique Peeling solny limetka z cytryną
W pełni naturalny peeling do całego ciała na bazie soli leczniczej i naturalnych olejków. Wyciąg z limetki pięknie pachnie, poprawia ukrwienie, uelastycznia skórę, a olejki wnikając głęboko w skórę, dostarczają jej witamin i substancji odżywczych. Cena ok. 38 zł / 200 ml Jeśli chcesz utrzymać swoją skórę w dobrej kondycji niezależnie od rodzaju cery, stosuj peeling, dostosuj tylko częstotliwość zabiegu do swojej cery. Już po pierwszym zastosowaniu zauważysz poprawę wyglądu skóry. **PAZNOKCIE DLA POCZĄTKUJĄCYCH** **OD LAT TAK SAMO MODNE** **KILKA MAKIJAŻOWYCH SZTUCZEK**"
http://kobieta.wp.pl/cukier-nie-tylko-z-buraka-5982408156504705a,"Cukier nie tylko z buraka To, że znane hasło reklamowe – ''''cukier krzepi'''' nie ma wiele wspólnego z prawdą, wiemy już od dawna. Cukier w nadmiarze powoduje otyłość, próchnicę, osłabia odporność organizmu, a to tylko niektóre jego wady. Tymczasem można go zastąpić jego zdrowszymi rodzajami lub zamiennikami. To, że znane hasło reklamowe – ''''cukier krzepi'''' nie ma wiele wspólnego z prawdą, wiemy już od dawna. Cukier w nadmiarze powoduje otyłość, próchnicę, osłabia odporność organizmu, a to tylko niektóre jego wady. Tymczasem można go zastąpić jego zdrowszymi rodzajami lub zamiennikami. Ze względów zdrowotnych najlepiej ograniczyć cukier z buraków cukrowych. Jednak wielu ludzi nie wyobraża sobie picia gorzkiej kawy czy herbaty, lub rezygnacji z ciast, słodyczy. Dlatego może warto docenić różne alternatywy dla cukru? Przy czym nie muszą to być wcale syntetyczne słodziki. Zapomniana alternatywa Najbardziej znaną alternatywą dla cukru z buraka cukrowego jest cukier z trzciny cukrowej, który znany jest już tysięcy lat. Trzcinę cukrową uprawiano już ok. 8000 p.n.e w Nowej Gwinei. W dokumencie pochodzącym z ok. 400 p.n.e. z Indii, wspomina się o dodawaniu cukru do mleka i budyniu ryżowego. Natomiast w Europie stosowano miód, a cukier był nieznany.
W średniowieczu znali go tylko ludzie bardzo zamożni. Jednak z czasem jego produkcja coraz bardziej rosła. Potem zaczął tracić na popularności na rzecz cukru buraczanego. Jednak ostatnio, znowu zyskuje na popularności. Cukier trzcinowy jest źródłem żelaza, wapnia, fosforu, manganu, cynku. Cukier brązowy sprzedawany w sklepach nie musi być cukrem trzcinowym. Często jest to cukier biały z dodatkiem melasy. Cukier owocowy Fruktozę pozyskuje się z owoców, jest niemal dwa razy słodsza od cukru pozyskanego z buraków cukrowych. Dodaje się ją do produktów dla osób chorych na cukrzycę, ponieważ nie wchłania się tak szybko, jak sacharoza i tym samym, nie podnosi poziomu cukru we krwi. Ponadto zmniejsza ryzyko powstawania próchnicy zębów i nie powoduje nadkwaśności żołądka i zgagi. Nie należy jej jednak spożywać nadmiarze, ponieważ szkodzi na serce i zaburza metabolizm tłuszczów. Słodycz i zdrowie Zdrową alternatywą dla cukru jest także pochodząca z Paragwaju – stewia. Jest ona aż 30 razy słodsza od sacharozy. Nie ma kalorii i nadaje się do spożywania przez diabetyków. Ponadto jest ona również źródłem witamin A i C oraz składników mineralnych: cynku, magnezu i żelaza. Stewie można dostać pod postacią suszu, syropu i tabletek. Nadaje się do słodzenia ciast, napojów, deserów, przetworów. Wystarczy jej naprawdę niewiele. Łyżeczka suszu odpowiada szklance cukru z buraka cukrowego. Brzozowa słodycz Podczas II Wojny Światowej w Finlandii brakowało cukru. Wtedy to na szerszą skalę zaczęto używać ksylitol. Znano go już od 1891 r. Pozyskuje się go z kory brzozy i tak naprawdę nie jest on cukrem lecz alkoholem. Wzmacnia odporność, chroni przed chorobami i nie powoduje próchnicy. Stosuje go się tak jak słodzik. Z dodatkiem ksylitolu można kupić cukierki, lizaki, gumy do życia, pasty do zębów. Ponadto źródłami cukru są palma daktylowa i sorgo, ale produkuje się go jedynie w skali lokalnej. Cukier można pozyskać również z klonu cukrowego, chociaż wytwarza się z niego przede wszystkim syrop klonowy."
http://kobieta.wp.pl/olejki-do-twarzy-domowej-roboty-6051386718589569a,"Olejki do twarzy domowej roboty Zamiast kupować drogie kosmetyki, warto trochę poeksperymentować z naturalnymi składnikami, by wyczarować z nich domowy produkt doskonały. Takim przykładem jest olejek – znakomity specyfik, który odpowiednio skomponowany pomoże na każdą skórną dolegliwość. Naturalne olejki eteryczne to koncentraty pozyskiwane z pachnącej części roślin. Odznaczają się bogatym składem chemicznym – mogą zawierać nawet kilkaset cennych substancji. Mają właściwości odżywcze i kojące. Relaksują zmęczoną cerę, nawilżają suchą, pielęgnują zanieczyszczoną. Wzmacniają także naturalną barierę lipidową skóry. Olejki eteryczne wykazują działanie lecznicze, nie kolidując z innymi preparatami medycznymi. Kosmetyki stworzone na bazie naturalnych olejków są bezpieczne dla naszego zdrowia. Nie zawierają konserwantów, barwników ani innych chemicznych dodatków. Można je kupić w sklepach ekologicznych i zielarskich oraz przez internet. Wymieszane z ziołami czy kwiatami dadzą nam skoncentrowaną, zdrową mieszankę, doskonałą dla skóry. Olejki nakładamy w niewielkiej ilości na umytą i oczyszczoną twarz. Można je z powodzeniem stosować zamiast kremu. Wystarczy kilka kropli. Podajemy przepisy nie tylko na czyste olejki, ale również na te o gęstszej konsystencji – olejki-kremy i olejki-lotiony. Domowe receptury Olejek do cery normalnej: w gorącej wodzie rozpuścić 50 g wosku pszczelego, a następnie dodać 100 ml oleju z ziaren pszenicy i 60 ml wody z kwiatu dzikiego bzu. Składniki dokładnie wymieszać. Przechowywać w lodówce w porcelanowym pojemniku. Olejek-krem do cery tłustej zapobiegający stanom zapalnym: 20 g kwiatu nagietka zalać 100 ml wrzącej wody destylowanej. Schłodzić pod przykryciem. Odcedzić, mocno wyciskając liście. Tak przygotowany roztwór należy wymieszać z 20 ml olejku migdałowego i 100 bazowego kremu. Olejek do cery dojrzałej: 150 ml wody destylowanej podgrzać i rozpuścić w niej łyżeczkę żelatyny. Dodać łyżeczkę olejku różanego, 3 krople olejku lawendowego i 3 łyżeczki gliceryny. Miksturę należy przechowywać w porcelanowym pojemniczku. Olejek-krem zapewniający skórze elastyczność: 10 g wosku pszczelego rozpuścić w wodzie o temperaturze 60-70 stopni. Dodać 50 ml olejku migdałowego, łyżkę olejku jojoba, 15 g aloesu i 5 kropli olejku z drzewa herbacianego. Składniki dokładnie wymieszać. Olejek do cery suchej: wymieszać po 20 g wazeliny i lanoliny, dodać po 2 krople olejku różanego i lawendowego. Olejek będzie miał gęstą konsystencję. Przechowywać w lodówce, w naczyniu porcelanowym, maksymalnie przez 2 miesiące. Olejek do cery suchej, głęboko nawilżający i wygładzający: wymieszać 2 łyżki olejku arganowego i 2 krople olejku różanego. Olejek łagodząco-regenerujący: wymieszać 1 łyżkę oliwy z oliwek z 3 łyżkami oleju ze słodkich migdałów oraz 6 kroplami olejku lawendowego, dodać po łyżeczce wody różanej i soku z cytryny oraz 2 małe kapsułki witaminy E (ich zawartość trzeba wsypać do mikstury). Olejek-lotion odżywiający skórę normalną i wrażliwą: połączyć 2 krople olejku z pelargonii różowej, 4 łyżki wody z oczaru wirginijskiego, 4 łyżki różanej wody kwiatowej, 2 krople olejku lawendowego i 2 łyżki soku z cytryny. Składniki wlać do butelki i porządnie wstrząsnąć. Olejek lotion do cery dojrzałej: wlać do butelki 50 ml pomarańczowej wody kwiatowej, dodać łyżeczkę octu jabłkowego, 2 krople olejku z rokitnika zwyczajnego i 2 krople olejku z kadzidłowca. Wstrząsnąć (czynność powtórzyć przed każdym użyciem). Olejek pielęgnacyjny na noc do cery normalnej: wymieszać po 50 ml olejku jojoba i olejku migdałowego, dodać po 5 kropli olejków z: róży, lawendy, bodziszka, rumianku i kadzidłowca. Miksturę zlać do małej, ciemnej butelki i mocno wstrząsnąć. Przechowywać do 2 tygodni z lodówce (przy kolejnych olejkach sposób wykonania i przechowywania jest taki sam). Olejek pielęgnacyjny na noc do cery suchej: wymieszać 70 ml oliwy z oliwek, 20 ml olejku z pestek winogron, 10 ml olejku z awokado i 10 kropki olejku cytrynowego. Olejek pielęgnacyjny na noc do cery wrażliwej: połączyć 20 ml oleju z pestek brzoskwini, 80 ml olejku migdałowego i 10 kropli olejku z gorzkiej pomarańczy. Olejek pielęgnacyjny na noc do cery dojrzałej: połączyć 50 ml olejku migdałowego, łyżeczkę oleju z ziaren pszenicy i po 5 kropli olejku z kadzidłowca, rumianku oraz lawendy. Olejek pielęgnacyjny na noc do cery tłustej: 50 g aloesu w proszku wymieszać z 40 ml destylowanej wody. Dodać 20 ml pomarańczowej wody kwiatowej. W naczyniu zanurzonym w gorącej wodzie należy wymieszać łyżeczkę miodu i 100 ml oleju z pestek moreli. Następnie wymieszać wszystkie składniki. Partnerem artykułu jest Soraya"
http://kobieta.wp.pl/10-zastosowan-aloesu-5982746267542657a,"10 zastosowań aloesu Wyciąg z aloesu to eliksir piękna. Wiedziała to już Kleopatra, która nacierała nim ciało tuż po wyjściu z kąpieli. Dziś wiele kosmetyków do ciała i włosów zawiera ekstrakt z tej rośliny. Wyciąg z aloesu to eliksir piękna. Wiedziała to już Kleopatra, która nacierała nim ciało tuż po wyjściu z kąpieli. Dziś wiele kosmetyków do ciała i włosów zawiera ekstrakt z tej rośliny. Okazuje się jednak, że ma ona również ściśle medyczne zastosowania. Dowiedz się, jak samodzielnie korzystać z dobrodziejstw aloesu. Samodzielnie? Tak, bo aloes możesz kupić i uprawiać w domu. Z jego łodyg uzyskasz ekstrakt, który nie tylko wzbogaci twoją kosmetyczkę, ale również zasili domową apteczkę. A przy tym specjalnie się nie napracujesz. Jeżeli nieustannie zapominasz o podlewaniu kwiatków – aloes jest dla ciebie. Ma w sobie tyle wody, że właściwie nie potrzebuje nawadniania. Podlewaj go okazjonalnie i ustaw w słonecznym miejscu, a odwdzięczy się szybkim rozrastaniem. Zadbaj jedynie o podłoże, które powinno być umiarkowanie żyzne i przepuszczalne. Eliksir zdrowia i urody uzyskasz, przekrajając łodygę aloesu wzdłuż na połowę. Soczyste wnętrze rośliny (bez zewnętrznej warstwy) zetrzyj na tarce o małych oczkach lub użyj blendera. Uzyskany żel przelej do słoiczka lub dozownika i gotowe. Możesz już go używać. Oto 10 zastosowań aloesu: Paulina Trofimiec /hellozdrowie.pl [  ]( http://www.hellozdrowie.pl/ ) POLECAMY: ** Jak będziemy wyglądały za dwadzieścia lat?** ** Jakich błędów w nawilżaniu skóry unikać?** ** Rekord wydatków w polskich klinikach medycyny estetycznej** ** Detoks. 14 sposobów na oczyszczenie organizmu**"
http://kobieta.wp.pl/oliwa-z-oliwek-srodziemnomorski-sposob-na-urode-5982371469365889a,"Oliwa z oliwek – śródziemnomorski sposób na urodę Kosmetyczne wykorzystanie oliwy z oliwek nie jest nową praktyką – już w starożytności stosowana była jako nawilżający balsam i dodatek do kąpieli. Swoją popularność zawdzięcza zarówno niezwykłemu bogactwu składników odżywczych, jak i wszechstronnemu zastosowaniu. Kosmetyczne wykorzystanie oliwy z oliwek nie jest nową praktyką – już w starożytności stosowana była jako nawilżający balsam i dodatek do kąpieli. Swoją popularność zawdzięcza zarówno niezwykłemu bogactwu składników odżywczych, jak i wszechstronnemu zastosowaniu. Królowa oliwa Oliwa z oliwek bez wątpienia zasługuje na miano królowej wśród naturalnych kosmetyków. Dlaczego? Przede wszystkim wyróżnia się zawartością cennych składników, takich jak: witaminy E, A, D, żelazo, wapń, fosfor, potas, magnez, nienasycone kwasy tłuszczowe (NNKT), sterole oraz antyoksydacyjne polifenole. Należy jednak pamiętać, że skład oliwy różni się w zależności od sposobu jej uzyskiwania – najcenniejsza jest oliwa z pierwszego tłoczenia (extra virgin). Olej z oliwek nie powoduje uczuleń, może być więc bez obaw stosowany w pielęgnacji skóry wrażliwej czy podrażnionej. Ponadto jest to najbardziej powszechny olej bazowy (np. dla olejków eterycznych) stosowany do masażu oraz płynny komponent domowych kosmetyków. Domowa pielęgnacja oliwą Oliwa z oliwek jest kosmetykiem uniwersalnym, odpowiednim do każdego rodzaju skóry czy włosów, jednak warto po nią sięgnąć szczególnie wtedy, gdy skóra jest przesuszona i pozbawiona elastyczności, włosy zniszczone i rozdwajające się, a paznokcie kruche i łamliwe. Maseczka do cery suchej
Łyżeczkę oliwy łączymy z łyżką jogurtu naturalnego i łyżeczką miodu oraz dodajemy kilka kropli soku z cytryny. Mieszaninę nakładamy na 15 minut, po czym spłukujemy ciepłą wodą. Maseczka nawilży, odżywi i doda blasku suchej i zmęczonej cerze. Kuracja wzmacniająca rzęsy
Przy użyciu szczoteczki ze zużytego tuszu nakładamy na rzęsy podgrzaną oliwę. Kompres pozostawiamy na całą noc, a rano zmywamy ciepłą wodą. Maseczka do włosów suchych i zniszczonych
Jeśli naszym problemem są rozdwajające się końcówki, wystarczy wmasować w nie odrobinę podgrzanej oliwy. Głębokie nawilżenie i regenerację pasm uzyskamy, przygotowując maseczkę z 2 łyżek oliwy i żółtka jajka. Maskę rozprowadzamy na całej długości włosów, nakładamy foliowy woreczek lub czepek i owijamy ręcznikiem. Po 30 minutach dokładnie myjemy włosy szamponem. Kąpiel dla dłoni
Podgrzewamy szklankę oliwy z oliwek, dodajemy kilka kropli soku z cytryny i zanurzamy dłonie na 10-15 minut. Pozostałość oliwy delikatnie wmasowujemy, a następnie nakładamy bawełniane rękawiczki. Kąpiel odżywia i regeneruje suchą skórę, wzmacnia płytkę paznokci, a ze względu na dodatek cytryny również rozjaśnia niewielkie przebarwienia. Wzmocnienie paznokci
2 łyżeczki skrzypu polnego zalewamy ½ szklanki oliwy z oliwek i gotujemy na małym ogniu przez 15-20 minut. Następnie odwar odcedzamy, odstawiamy do ostudzenia i moczymy w nim dłonie przez 10-15 minut. Kąpiel nawilżająca skórę
Nawilżającą kąpiel przygotujemy, dodając do wody 2 łyżki oliwy zmieszane z 2 łyżkami miodu. Balsam przeciw rozstępom
Oliwa z oliwek jest produktem w pełni naturalnym, może być więc bez obaw stosowana przez kobiety w ciąży. Aby zapobiec powstaniu rozstępów, należy 1-2 razy dziennie wmasować ją w skórę brzucha, ud i piersi. Peeling z oliwą
Olej z oliwek możemy wykorzystać niemal we wszystkich domowych kosmetykach złuszczających. Drobinami peelingującymi mogą być zmielone orzechy, wiórki kokosowe, siemię lniane, płatki owsiane, sól bądź cukier. Oliwa nie tylko stanowi ich nośnik, ale i wzbogaca preparat o substancje odżywcze. Oliwa w gabinetach SPA Oliwa z czarnych oliwek jest podstawowym elementem rytuału Hammam, obejmującego cztery etapy. Pierwszy z nich to sauna parowa, zmiękczająca skórę i przygotowująca ją do dalszych zabiegów. W drugim etapie ciało oczyszczanie jest przy użyciu w 100% naturalnego mydła peelingującego z oliwek i oliwy Savon Noir oraz szorstkiej rękawicy kessa. Ujędrnienie, wygładzenie i oczyszczenie z toksyn zapewnia kolejny zabieg z wykorzystaniem marokańskiej glinki Rhassoul. Rytuał kończy się namaszczeniem całego ciała mieszaniną olejów roślinnych (oliwy z oliwek, oleju arganowego i sezamowego) i olejków eterycznych (cedrowego, eukaliptusowego i cynamonowego). Cena tego egzotycznego seansu wynosi 150-270 zł, a czas trwania to około 2,5 godziny. Oliwa z oliwek z powodzeniem może zastąpić większość preparatów w naszej kosmetyczce – odżywkę do włosów, maseczkę do twarzy, płyn do kąpieli i krem do rąk. Skutecznie nawilża, wygładza, opóźnia procesy starzenia się skóry i zapobiega powstawaniu rozstępów, a równocześnie jest całkowicie naturalna."
http://kobieta.wp.pl/zabiegi-na-wiosne-5982376933098113a,"Zabiegi na wiosnę Wiosna to najlepszy okres na pobyt w SPA, gdzie z przyjemnością szybko zapomnimy o zimowych niedogodnościach. To także najwyższy czas, aby rozpocząć przygotowania do odsłonięcia naszego ciała w cieplejsze dni. Wiosna to najlepszy okres na pobyt w SPA, gdzie z przyjemnością szybko zapomnimy o zimowych niedogodnościach. To także najwyższy czas, aby rozpocząć przygotowania do odsłonięcia naszego ciała w cieplejsze dni. Ostatni kwartał sprawił, że nasza aktywność znacznie spadła, a uczucie zniechęcenia zbyt często nam towarzyszy. Do tego spowolniła się przemiana materii co sprawiło, że nasze ciało traciło jędrność, elastyczność i skóra stała się zbyt sucha i szorstka. Niektóre z nas pewnie zauważyły niepokojące fałdki w okolicy brzucha lub zmiany cellulitowe na udach. Jednym ze sposobów na poprawę wyglądu jest pobyt w spa, gdzie możesz podać się profesjonalnym zabiegom, odpowiednio dobranym do potrzeb skóry. Dzięki nim nie tylko szybko poprawisz kondycję i wygląd swojego ciała, ale również odzyskasz wewnętrzną harmonię i doładujesz się porcją pozytywnej energii. Kosmetyczny Instytut w Hotelu SPA Dr Irena Eris Wzgórza Dylewskie przygotował różne programy pielęgnacyjne i pakiety, które sprzyjają pełnej odnowie biologicznej, lecz szczególnie warto zwrócić uwagę na trzy skuteczne zabiegi. Cellu Body Slimm – algowa terapia ujędrniająco-wygładzającato doskonała terapia antycellulitowa oraz pielęgnacja skóry wymagającej regeneracji, nawilżenia i rewitalizacji. Użyte do zabiegu algi to jeden z najbardziej cenionych naturalnych składników, skutecznie poprawiający ujędrnienie i wygładzenie skóry. Wykorzystanie masażera i zastosowanie koncentratu ujędrniająco-wyszczuplającego ma korzystny wpływ na przyspieszenie spalania tłuszczu oraz przygotowuje skórę na działanie maski modelująco-regenerującej z algami. Masaż całego ciała, również głowy, rąk i stóp jest niezwykle przyjemny i głęboko odpręża. Tego rodzaju kuracje dla uzyskania widocznego i trwałego efektu najlepiej wykonywać w serii. Anti-aging Body SPA – bioodnowa ciałajest polecana już dla osób po 25 roku życia. Proces starzenia się skóry ciała rozpoczyna się dość wcześnie, chociaż przebiega nie tak szybko jak w przypadku twarzy, szyi czy dłoni. Do pielęgnacji młodej skóry została stworzona maska regenerująco-wygładzająca wykorzystująca nowoczesne połączenie substancji aktywnych. Innowacyjna formuła preparatu wzmacnia naturalne mechanizmy obronne skóry, opóźniając procesy starzenia wywołane czynnikami zewnętrznymi, w tym stresem wolnorodnikowym. Odżywia, poprawiając strukturę skóry, przywraca jej gładkość i elastyczność. Głównymi składnikami preparatu są wyciągi z białej i czarnej perły oraz z purpurowej orchidei o działaniu odżywczym. W zabiegu wykorzystywana jest również maska torfowa, zawierająca niezwykle cenne kwasy huminowe, unikalne bituminy, aminokwasy oraz makro i mikroelementy o silnych właściwościach regeneracyjnych. Nałożenie ciepłej maski podnosi temperaturę ciała co pobudza przemianę materii komórek oraz zwiększa efekt modelująco-wyszczuplający. Body à la carte – intensywne ujędrnianie, to zabieg przynoszący nadzwyczajne rezultaty. Czekoladowo-karmelowo-wiśniowe aromaty stanowią niezwykłą ucztę dla ciała i zmysłów, a peelingujące musli z ziarnem kakaowca, nektar wiśniowo-karmelowy, oraz termoenergizująca maska kakaowa, oczyszczają, wygładzają i regenerują skórę. Zabieg kończy nałożenie bakaliowego kremu ujędrniającego o przedłużonym działaniu, który przyspiesza spalanie tłuszczu w komórkach, usuwa nadmiar wody i toksyn nagromadzonych w tkankach oraz poprawia mikrocyrkulację. Oleje brzoskwiniowy i arachidowy tworzą ochronny film hydrolipidowy, wygładzają ciało, a także odżywiają i nawilżają skórę. Przyjemne ciepło płynące z hydrokapsuły oraz zniewalające zapachy sprawiają, że tego zabiegu długo nie da się zapomnieć. Pielęgnując ciało nie powinniśmy zapomnieć o potrzebach skóry twarzy. Mroźna pogoda, jak i suchy mikroklimat ogrzewanych pomieszczeń czy uboższa dieta nie są przyjaznymi czynnikami dla delikatnej skóry twarzy. Właśnie teraz warto pomyśleć o intensywnej regeneracji zwłaszcza, że to dobry czas na zabiegi złuszczające. Poza peelingiem kwasami (np. migdałowym, Glykopeelem) doskonałe rezultaty przyniesie mikrodermabrazja lub złuszczanie naskórka ultradźwiękami (Skin Master). Nieodłącznym elementem pobytu w Hotelu SPA jest korzystanie z zabiegów wodnych i atrakcji całego Centrum SPA. Pobyt w saunach, jacuzzi oraz na basenie poprawia samopoczucie, pozwala się odprężyć i zrelaksować, dostarcza nowej energii i przywraca witalność. Warto jednak pamiętać, że z tych atrakcji powinno się korzystać przed zabiegami pielęgnacyjnymi, a nie na odwrót. Kąpiel w basenie po zabiegach spowoduje „wypłukanie” składników pielęgnacyjnych dostarczonych skórze wraz z użytymi preparatami. Aby nie zniweczyć efektów kuracji kosmetycznych zaplanujmy pobyt w Centrum SPA przed wizytą w Kosmetycznym Instytucie. Poddanie się zabiegom pielęgnacyjnym to dobry moment, aby postanowienia dotyczące zmian objęły też dietę oraz zwiększenie aktywności fizycznej. Specjalne pięciodniowe programy z odnową biologiczną proponowane przez Hotel SPA Dr Irena Eris Wzgórza Dylewskie składają się nie tylko z zabiegów pielęgnacyjnych na ciało, ale i codziennej gimnastyki, aqua areobiku, masaży oraz na życzenie specjalnej diety 1000 kcal. Jeżeli działać, to kompleksowo – wówczas efekty będą spektakularne! Polecane programy:
- Weekend SPA
- Pięciodniowy program z odnową biologiczną
- Pięciodniowy program joga z odnową biologiczną. Lub do wyboru pakiet: wellness, witalizujący, regeneracyjny, ajurwedyjski. ** Więcej na stronie www.DrIrenaErisSpa.com/wzgorza**"
http://kobieta.wp.pl/olej-kokosowy-naturalny-kosmetyk-i-lek-5982691365340289a,"Olej kokosowy – naturalny kosmetyk i lek Przez tysiące lat używali go mieszkańcy klimatu tropikalnego, doceniając jego niezwykłe właściwości kosmetyczne i lecznicze. Dobrze znany był również w naszej szerokości geograficznej. Dziś na nowo doceniamy jego dobroczynne działanie. Przez tysiące lat używali go mieszkańcy klimatu tropikalnego, doceniając jego niezwykłe właściwości kosmetyczne i lecznicze. Dobrze znany był również w naszej szerokości geograficznej. Kiedy jednak w latach 60. zrobiło się głośno o tym, że blokuje tętnice, jego popularność znacznie spadła. Mimo że ta teoria okazała się mylna, na długie lata popadł w niełaskę. Dziś na nowo doceniają go kobiety na całym świecie. Niezastąpione źródło energii
Jako składnik kokosanek albo muffinek, może być zdrową przekąską dla dzieci. Dodany do koktajlu owocowego, szybko doda ci energii. Zanim jednak zmieszasz olej kokosowy z zimnym napojem, pamiętaj, żeby go nieco podgrzać – w przeciwnym razie się nie rozpuści. Wzbogaci też smak kawy, sprawiając, że będzie bardziej kremowa. Można go użyć do zrobienia domowego majonezu, lepiej niż inne oleje warzywne sprawdzi się w przypadku potraw przygotowywanych w wysokiej temperaturze. Nadaje się też do pieczenia i do smarowania pieczywa, jeśli nie chcesz korzystać z masła ani margaryny.  Zapobiega cukrzycy i przyspiesza metabolizm Kiedy dopadnie cię ochota zjedzenia czegoś słodkiego, sięgnij najpierw po łyżeczkę oleju kokosowego. Nasyci cię bardziej niż węglowodany. Autorzy badania przeprowadzonego w 2009 roku odkryli, że może także okazać się pomocny w odchudzaniu, szczególnie redukując tkankę tłuszczową na brzuchu. Jest lekkostrawny, reguluje pracę tarczycy i chroni organizm przed insulinoodpornością (która jest jedną z przyczyn cukrzycy typu 2). Ponadto zostało udowodnione, że dwie łyżeczki dziennie poprawiają metabolizm. Olej kokosowy jest również skutecznym antidotum na stres, zapobiega chronicznemu zmęczeniu, a niektórzy twierdzą, że pomaga wyleczyć się z bezsenności. Znany jest również ze swoich właściwości grzybobójczych, antybakteryjnych i antywirusowych. Rozprawi się więc nie tylko z grzybicą stóp (stosowany wewnętrzne lub zewnętrznie) czy pomoże pozbyć się przeziębienia i grypy, ale – zmieszany z czosnkiem – wyleczy również zapalenie ucha. Dodatkowo, poprawia przyswajanie wapnia i magnezu. Warto go mieć przy sobie w letnie wieczory, złagodzi bowiem swędzenie po ukąszeniach komarów. Stosowany zewnętrznie, powinien choć w niewielkim stopniu uniewidocznić żylaki, a jeśli dokucza ci alergia, wetrzyj niewielką ilość oleju kokosowego we wnętrze nosa. Wspomaga też krążenie, a u karmiących piersią matek pomaga zwiększyć produkcję mleka. Spowolni efekty starzenia, zadba o włosy Olej kokosowy ma prawdziwie kojący wpływ na skórę. Przydaje się w leczeniu egzemy, łuszczycy i poparzenia słonecznego, redukuje worki pod oczami. Dzięki swoim właściwościom głęboko nawilżającym i wzmacniającym tkankę łączną, nada skórze sprężystości i wygładzi zmarszczki. Wiele kobiet wykorzystuje go także jako naturalne mleczko do demakijażu. Stosowany regularnie przydaje się w walce z cellulitem oraz zapobiega rozstępom. Można go nakładać na usta zamiast wazeliny czy pomadki ochronnej, a w połączeniu z sodą oczyszczoną lub skrobią kukurydzianą używać jako dezodorantu. Natomiast po zmieszaniu z solą lub cukrem może służyć jako peeling. Jest też znakomity w pielęgnacji włosów. To dla nich jeden z najskuteczniejszych środków odżywczych. Jeśli szukasz dobrego, naturalnego sposobu na przywrócenie włosom witalności, wczesz w nie przed snem niewielką ilość oleju kokosowego. Rano umyj głowę. Upora się również z naelektryzowaną fryzurą. Nałóż na dłonie kroplę i przejedź od nasady po końce. Raz na jakiś czas zafunduj sobie domowe spa, wlewając do kąpieli około jedną czwartą szklanki podgrzanego oleju kokosowego. Możesz nim też zastąpić pastę do zębów. Nie tylko je wybieli, ale także zmineralizuje. Pielęgnuje meble, przyda się w konserwacji Pomoże zadbać o żeliwne garnki, zapewniając powłokę ochronną i zapobiegając przywieraniu potraw. Świetnie sprawdza się również jako produkt do pielęgnacji mebli, butów i ubrań ze skóry, zmiękczając ją i utrzymując w dobrym stanie. Ładnie wypoleruje drewniane powierzchnie, zamiast środków chemicznych możesz więc użyć oleju kokosowego. Jeśli masz kłopoty z usunięciem mocno lepiącej metki z ceną, zmieszaj olej kokosowy z sodą, spryskaj klejące miejsce i zostaw na 10 minut. Niezawodny okaże się też w przypadku, gdy zdarzy ci się walczyć z gumą do żucia we włosach. Wetrzyj w nie niewielką ilość oleju i odczekaj pół godziny. Olej kokosowy może się również przydać w drobnych naprawach domowych i konserwacji. Naoliwi drzwi, ale też na przykład prowadnice przy szufladach. (ios/mtr), kobieta.wp.pl POLECAMY: ** Uważaj na talk – może przyczyniać się do rozwoju raka jajnika** ** Niezbędne kosmetyki na lato** ** Styl życia aż w jednej trzeciej wpływa na to, jak młodo wyglądasz**"
http://kobieta.wp.pl/miod-slodkie-panaceum-dla-duszy-i-ciala-5982411974296193a,"Miód: słodkie panaceum dla duszy i ciała Miód od starożytności znany był jako środek leczniczy oraz słodki dodatek do jedzenia. Ten pszczeli produkt ceniony jest od tysięcy lat, a najlepiej świadczy o tym fakt, że w piramidach, oprócz wielu cennych przedmiotów, z jakimi wysyłano zmarłych do wieczności, znaleziono także naczynia z miodem. W Polsce z kolei pierwszymi alkoholami były aromatyczne, słodko pachnące miody pitne. Miód od starożytności znany był jako środek leczniczy oraz słodki dodatek do jedzenia. Ten pszczeli produkt ceniony jest od tysięcy lat, a najlepiej świadczy o tym fakt, że w piramidach, oprócz wielu cennych przedmiotów, z jakimi wysyłano zmarłych do wieczności, znaleziono także naczynia z miodem. W Polsce z kolei pierwszymi alkoholami były aromatyczne, słodko pachnące miody pitne. Wystarczy jedna łyżka miodu dziennie (około 20-25 gramów), by człowiek pracujący ciężko fizycznie miał więcej sił. Miód regeneruje nas również psychicznie – potrafi wyprowadzić chorego z apatii życiowej, dodać energii i chęci do działania. Kto zatem powinien spożywać miód? Praktycznie każdy. Osoby pijące dużo kawy, herbaty, palące papierosy i pijące alkohol powinny zjadać do 100 gramów miodu dziennie, dzięki temu szkodliwe działanie używek zostanie zminimalizowane. Wiele badań potwierdziło, że miód ma właściwości bakteriobójcze oraz radzi sobie z wirusami, jest więc najlepszym środkiem leczniczym w przypadku grypy, infekcji bakteryjnych i biegunek. Nawet katar sienny ustępuje przy systematycznym spożywaniu miodu. Należy jednak uważać podając ten przysmak dzieciom. Według najnowszych zaleceń medycznych nie powinny go dostawać maluchy, które nie ukończyły 12 miesiąca życia; czasami w miodzie stwierdza się obecność bakterii Clostridium botulinum (bakterie jadu kiełbasianego), układ pokarmowy dzieci nie zawsze potrafi poradzić sobie z ich obecnością i może dojść do botulizmu dziecięcego. Jest to schorzenie bardzo rzadko spotykane, ale od kilku lat notuje się wzrost liczby zachorowań. Dzieci w wieku przedszkolnym i szkolnym, które systematycznie spożywają miód (ale nie więcej niż 2 łyżki dziennie!) mają większą odporność i lepiej się uczą. POLECAMY: **NA GRYPĘ: CZOSNEK I SEKS!** W jakiej postaci spożywać miód? Najprościej jest po prostu zjeść łyżkę czy więcej (o ile jest to wskazane). Bardzo korzystną formą spożywania miodu jest przygotowanie wody miodowej – ilość miodu zalecaną danej osobie zalewa się letnią wodą i odstawia na kilka godzin. Najczęściej robi się to wieczorem – wodę najlepiej wypić na czczo, tuż po przebudzeniu. Czasami można dodać także odrobinę soku z cytryny. Uwaga! Nie wolno miodu zalewać wrzącą wodą, ani podgrzewać go do temperatury powyżej 41 stopni Celsjusza. Traci wtedy swoje cenne właściwości. Miód to przede wszystkim glukoza i fruktoza. Są to cukry proste, które korzystnie działają na organizm człowieka. Skład miodu to także biopierwiastki, a są wśród nich te bardzo ważne, czyli: żelazo, wapń, magnez, mangan, potas czy fosfor. Miody zawierające więcej glukozy, czyli głównie: rzepakowy, malinowy czy wielokwiatowy są wskazane dla osób z chorym sercem i wątrobą. Miody zawierające więcej fruktozy, a takim jest miód akacjowy, mogą spożywać nawet diabetycy. Osoby ze schorzeniami nerek i przewodów moczowych powinny spożywać miód akacjowy oraz rzepakowy, gdyż zawierają one minimalną ilość aminokwasów i biopierwiastków. Najpopularniejszy jest miód lipowy zazwyczaj stosowany do leczenia infekcji, gryp, chorób przeziębieniowych. Działa on przy bezsenności, alergii, stresach i nerwicach. Przeziębienia leczy też miód gryczany i koniczynowy. Dla większości rekonwalescentów i osób anemicznych wskazany jest miód gryczany i spadziowy, bo to miody szczególnie bogate w biopierwiastki. POLECAMY: **NA GRYPĘ: CZOSNEK I SEKS!** Rodzaje miodów Rodzaj miodu zależy od tego, z jakich kwiatów został zebrany nektar. Najpopularniejsze i najczęściej spotykane w sklepach to: lipowy, wielokwiatowy i spadziowy. Ten ostatni jest najbogatszy w składniki lecznicze. Miody typu wrzosowy, akacjowy, malinowy, gryczany, koniczynowy, lucernowy nektarowo- mniszkowy czy leśny możemy nabyć bezpośrednio w pasiekach lub w sklepach ze zdrową żywnością. Istnieją też miody prawie nieznane. Do nich zaliczyć można miód lakowy, ostowy, żeńszeniowy, bławatkowy, z Wielosilu błękitnego, czy z kruszyny. Kilka słów o Manuce To wyjątkowy przysmak. Pszczoły robią go z nektaru kwiatów rosnących tylko w jednym miejscu na ziemi; są to kwiaty krzewu herbacianego o nazwie manuka rosnące wyłącznie w Nowej Zelandii. Przebadano dokładnie właściwości lecznicze tego miodu i okazało się, że jest on najbogatszy wśród wszystkich miodów w składnik leczniczy o nazwie methylogloxal. Działanie lecznicze Manuki jest na tyle silne, że radzi sobie nawet z gronkowcem, przyspiesza gojenie trudnych ran. Ma także zastosowanie w kosmetyce – jego silne właściwości higroskopijne pomagają utrzymać odpowiednie nawilżenie skóry. Przekazane w artykule informacje powinny być początkiem poszukiwania wiedzy o właściwościach różnych miodów. Miód odżywia, leczy, a dwójniak lub trójniak może skutecznie rozgrzać w zimne wieczory... (kk/ma) POLECAMY: **NA GRYPĘ: CZOSNEK I SEKS!**"
http://kobieta.wp.pl/pielegnacja-cery-tlustej-i-lojotokowej-5982397319230081a,"Pielęgnacja cery tłustej i łojotokowej Osoby posiadające tłustą lub łojotokową skórę nie mają łatwego życia. Rozszerzone pory i nieestetyczne świecenie się twarzy, to tylko jedne z wielu „znaków rozpoznawczych” cery tłustej. Latem wydzielanie i tak już dużej ilości sebum zwiększa się, tym samym powodując o wiele bardziej wzmożoną pracę gruczołów łojowych. Pamiętajmy zatem o właściwej ochronie skóry przed słońcem i upałami. Osoby posiadające tłustą lub łojotokową skórę nie mają łatwego życia. Rozszerzone pory i nieestetyczne świecenie się twarzy, to tylko jedne z wielu „znaków rozpoznawczych” cery tłustej. Latem wydzielanie i tak już dużej ilości sebum zwiększa się, tym samym powodując o wiele bardziej wzmożoną pracę gruczołów łojowych. Pamiętajmy zatem o właściwej ochronie skóry przed słońcem i upałami. Promieniowanie słoneczne ma korzystny wpływ na skórę, ponieważ powoduje wytwarzanie witaminy D w organizmie człowieka. Naturalnie mowa tutaj o niewielkiej dawce promieni słonecznych – w nadmiarze wyrządzają one więcej szkód niż pożytku. Pomimo, że skóra tłusta i łojotokowa jest bardziej odporna na słońce niż skóra sucha (posiada grubszy płaszcz wodno-lipidowy), to ją również należy chronić poprzez stosowanie kremów z filtrami UV. Za sprawą wysokich temperatur panujących latem, u osób z tłustą cerą następuje zwiększenie wydzielania się sebum, pory jeszcze bardziej się rozszerzają, a gruczoły łojowe pracują na wysokich obrotach. Wybór kosmetyków pielęgnacyjnych Stan skóry tłustej w dużej mierze zależy od predyspozycji genetycznych danej osoby. Jednak systematyczna pielęgnacja i prowadzenie higienicznego trybu życia pozwalają łagodzić niekorzystne zmiany i zachować świeży i młody wygląd przez wiele lat. ― Preparaty kosmetyczne przeznaczone dla cer tłustych powinny ograniczać wydzielanie sebum, zapobiegać powstawaniu stanów zapalnych, przywracać skórze odpowiednie pH, a także nadawać ładny koloryt oraz matowić przetłuszczające się i błyszczące partie. ― mówi Dorota Zywer, kosmetyczka. ― Do mycia twarzy zalecane są przede wszystkim produkty w postaci żelu lub pianek, które nie zawierają substancji o działaniu natłuszczającym. Również ważne jest stosowanie toników. Wybieramy te o działaniu odkażającym i ściągającym – często zawierają one składniki normalizujące pH skóry ― dodaje Dorota Zywer. Kosmetyki do pielęgnacji skór tłustych i łojotokowych muszą wykazywać działanie ściągające, antyseptyczne, przeciwłojotokowe, absorbujące nadmiar łoju, regenerujące i matujące. W drogeriach, aptekach i gabinetach kosmetycznych mamy duży wybór toników, żeli, pianek, kremów matujących, maseczek ściągających i żelowych. W ich składzie znajdziemy m.in.: - cynk – pomaga oczyścić skórę z łoju, przywraca jej naturalne pH, ściąga pory, wspomaga gojenie stanów zapalnych i przeciwdziała powstawaniu nowych zmian trądzikowych,
- miedź i siarka – regulują wydzielanie sebum,
- alantoina – działa przeciwzapalnie, łagodząco, kojąco i nawilżająco,
- bisabolol – składnik oleju rumiankowego łagodzący stany zapalne i podrażnienia skóry, wykazuje działanie antybakteryjne,
- triclosan – posiada właściwości antyseptyczne,
- glinka kaolinowa – przyciąga, absorbuje i wydala substancje toksyczne,
- alfa i beta-hydroksykwasy – złuszczają warstwę rogową naskórka. - W okresie letnim zdecydowanie należy unikać stosowania preparatów na bazie alkoholu i kwasów gdyż mogą one prowadzić do podrażnienia skóry oraz pogrubienia jej warstwy rogowej. Nie należy również używać mydeł zasadowych ― dodaje Dorota Zywer. POLECAMY: ** 100 najbardziej klikalnych tematów w historii WP** Zalety i wady tłustej skóry Tłusta i łojotokowa skóra nie ma wielu zalet. Nieestetycznie się błyszczy, ma szaro-żółty, ziemisty odcień, a na jej powierzchni widać gołym okiem rozszerzone pory, liczne zaskórniki i ropne wypryski. Dodatkowo na skrzydełkach nosa mogą pojawić się pajączki naczyń krwionośnych. Wszystko to sprzyja powstawaniu stanów zapalnych oraz powikłań trądzikowych. Do zalet skór tłustych możemy zaliczyć:
- większą odporność na warunki atmosferyczne (wiatr, mróz, słońce),
- wolniejszy proces starzenia się i powstawania zmarszczek,
- dużą elastyczność i jędrność. Jak ograniczyć łojotok? W warunkach domowych należy stosować odpowiednie kosmetyki przeznaczone dla skór tłustych i łojotokowych. Po dokładnym umyciu twarzy – najlepiej trzy razy dziennie – należy zastosować tonik, który domknie pory, nawilży, przywróci skórze naturalne pH i przyniesie efekt matujący. - Nie wolno przemywać skóry preparatami z alkoholem, ponieważ powoduje to działanie odwrotne od zamierzonego i cera zacznie się jeszcze bardziej przetłuszczać. Osoby z tłustą cerą powinny używać kremów bez tłuszczu, o lekkiej konsystencji i nawilżająco-matującym działaniu. Powstrzymują one pocenie się, a tym samym świecenie skóry ― mówi Dorota Zywer, kosmetyczka. Oczyszczanie cery tłustej i łojotokowej Oczyszczanie skóry jest niezwykle ważnym elementem w pielęgnacji cer tłustych i łojotokowych. Oprócz codziennej pielęgnacji należy raz w tygodniu stosować peelingi i maseczki oczyszczające – najlepiej zlecone przez doświadczoną kosmetyczkę po indywidualnej konsultacji. ― Wyciskanie zaskórników samemu jest niedopuszczalne, ponieważ może doprowadzić po powstania nieodwracalnych blizn oraz zmian skórnych. Osoby z tłustą cerą przynajmniej raz w miesiącu powinny poddawać się zabiegowi oczyszczania w gabinecie kosmetycznym gdzie kosmetyczka fachowo dokona leczniczego oczyszczania skóry z zaskórników. Ponadto można równocześnie zastosować zabiegi o właściwościach regulujących wydzielanie łoju i hamujących procesy trądzikowe ― tłumaczy Dorota Zywer. POLECAMY: ** 100 najbardziej klikalnych tematów w historii WP** Pudry i podkłady – czy warto ich używać? Ogólnie cera tłusta i łojotokowa „nie lubi” pudrów i podkładów. Jeżeli ich zastosowanie jest jednak koniecznie trzeba dobierać je bardzo starannie, zgodnie z przeznaczeniem – należy przy tym szczególnie dbać o higienę. Podkłady dla skór tłustych powinny zawierać w swoim składzie cząsteczki pochłaniające nadmiar sebum. Dają one uczucie suchości i śmiało możemy je aplikować w miejscach najbardziej przetłuszczających się, czyli w strefie T (czoło, nos, broda). Do lepszego krycia zalecane są fluidy matujące, podkłady kompaktowe oraz fluidy kryjące o lekkiej konsystencji. Pudry natomiast mają na celu przedłużenie trwałości makijażu. Osoby z przetłuszczającą się skórą powinny stosować wyłącznie pudry sypkie, które izolują skórę przed zanieczyszczeniami, a przez obecny w ich składzie talk nie zatykają porów, ponadto absorbują sebum, wygładzają skórę i matowią. Profesjonalne zabiegi w salonach kosmetycznych Wszelkie zabiegi dla skór tłustych i łojotokowych wykonywane w gabinetach kosmetycznych mają na celu: - dokładne oczyszczenie skóry z zaskórników,
- oczyszczenie porów z nadmiaru sebum,
- normalizacje pracy gruczołów łojowych,
- zapobieganie tworzeniu się zaskórników i stanów zapalnych,
- złagodzenie stanów zapalnych i podrażnień,
- zmniejszenie grubości warstwy rogowej i rozszerzonych porów,
- wygładzenie i nawodnienie naskórka,
- odświeżenie i rozświetlenie cery,
- pobudzenie mikrocyrkulacji i wydalenie toksyn,
- doenergetyzowanie i dotlenienie skóry. ― Do podstawowych zabiegów stosowanych w salonach kosmetycznych zaliczamy podstawowe oczyszczanie twarzy, mikrodermabrazję oraz mezoterapie bezigłową, która pozwala na zastosowanie i wprowadzenie ampułek leczniczych. Pamiętajmy jednak, że wszystkie zabiegi wykonywane w gabinecie kosmetycznym są konsultowane i dobierane indywidualnie dla każdego klienta ― podsumowuje Dorota Zywer, kosmetyczka. POLECAMY: ** 100 najbardziej klikalnych tematów w historii WP**"
http://kobieta.wp.pl/peeling-cukrowy-do-twarzy-dzialanie-odpowiednie-skladniki-i-domowe-receptury-6115744462702209a,"Peeling cukrowy do twarzy – działanie, odpowiednie składniki i domowe receptury Peeling to łatwa, szybka i skuteczna metoda oczyszczania i odświeżania cery. Peelingi sklepowe opierają się niestety na drapiących drobinkach drobno zmielonego pumeksu, który może uszkadzać skórę i wywołać zaczerwienienie skóry. Polecamy wypróbować domowe peelingi cukrowe. Peeling cukrowy ma działanie złuszczające zrogowaciały naskórek, oczyszcza twarz i pory skóry z zanieczyszczeń, sebum i resztek makijażu. Działanie peelingu w szczególności przyda się na wiosnę, kiedy po zimie na naszej skórze gromadzi się dużo pozostałości. Dzięki peelingom cukrowym dodasz blasku poszarzałej cerze. Jeślinie chcesz kupować ich w sklepie, zastosuj ekologiczne peelingi domowe. Cukier, poza osładzaniem herbaty, można wykorzystać w pielęgnacji urody. Peeling to to samo co złuszczanie, metod usuwania naskórka jest wiele. Dzięki niemu nasza skóra zyskuje napięcie, jest wygładzona i błyszcząca. To jeden z zabiegów, które przygotują nas do wiosny. Nie zaleca się nadużywania peelingu. Ale jego naturalna, domowa wersja stosowana regularnie, dwa albo trzy razy w tygodniu sprawi, że będziesz czuć się młodsza i piękniejsza, a przede wszystkim będziesz wiedzieć, że dbasz o siebie naturalnie. Wykonanie peelingu jest proste: nakładamy na twarz niewielką ilość półpłynnej substancji ze składnikiem ścierającym, a następnie przez pewien czas delikatnie masujemy twarz. Nie wolno trzeć zbyt mocno i należy uważać przy cerze suchej i naczynkowej. Istotna jest grubość składnika ścierajacego: peeling może być gruboziarnisty, drobnoziarnisty lub enzymatyczny - peeling występuje w kilku odsłonach. Peeling cukrowy musi być wykonany z cukru dobrej jakości, nie koniecznie z białego. Cukier się oczywiście rozpuszcza, zwłaszcza zmieszany z płynem. Jeśli chcesz przygotować nieco więcej peelingu cukrowego albo masz dużo naskórka do złuszczenia – wybierz grubsze ziarna. Jeśli twoja skóra jest delikatna i cienka – wybierz drobniej zmielony cukier. Jakość cukru wykorzystywanego do peelingu cukrowego też ma znaczenie – brązowy lub trzcinowy będzie najlepszy, bo jest po prostu wyższej jakości. Do nadania peelingowi płynnej lub półpłynnej konsystencji dodaj spoiwo – najlepiej użyj do tego najlepszego dla ciebie olejku naturalnego, soku z aloesu lub nawet oliwy z oliwek. Spoiwo złagodzi efekt drapania, będzie mieć też właściwości odżywcze.  Peeling z cukru możesz wykonać w domu sama. Niezbędne składniki znajdziesz w kuchni, lub dokupisz w drogerii albo w sklepie z naturalnymi produktami. Aby przygotować peeling cukrowy, wystarczą najczęściej 3-4 proste i naturalne składniki.  Aby wykonać peeling cukrowy w domu, nie potrzebujesz przygotowywać go na zapas – wystarczy jedna porcja na jedno użycie, a taki peeling robi się naprawdę błyskawicznie. Z uwagi na naturalny skład takiego domowego peelingu, nie nadaje się on do długotrwałego przechowywania. Jeśli chcesz przygotować mały słoiczek domowego kosmetyku do złuszczania z zapasem na 2-3 użycia, nie powinno być problemu z jego przechowaniem. Jeśli efekty domowego peelingu cię nie zadowolą, możesz wykonać dermabrazję lub inne zabiegi kosmetyczne na wiosnę u specjalisty. Przygotujesz go z dwóch łyżek brązowego lub białego cukru, do którego dodaje się jedną łyżkę oleju kokosowego (najlepiej w temperaturze pokojowej, gdyż naturalnie jest dość twardy) oraz ampułkę witaminy E. Wymieszaj łyżkę stołową cukru, łyżkę oliwy z oliwek dobrej jakości oraz łyżkę miodu. Jeśli masz cerę tłustą i łojotokową, ale nie chcesz przesadzać z ilością sztucznych kosmetyków – wybierz peeling cukrowy. Osoby z problemami z cerą, trądzikiem, lub tłustą cerą niechętnie zastosują peeling cukrowy na bazie oliwy z oliwek. Zamiast spoiwa peelingu cukrowego mogą użyć żelu oczyszczającego lub galaretki aloesowej. Jeśli masz ochotę na rytuał peelingu dla całego ciała, postaw na wygładzający i lekko nawilżający peeling z brązowego cukru (około szklanki – pamiętaj, że na całe ciało potrzeba około 1-1,5 szklanki kosmetyku), jogurtu naturalnego (również około szklanki) oraz dodatku dwóch łyżek domowej oliwy lub gotowego olejku odżywczego."
http://kobieta.wp.pl/przeszly-zabieg-choc-nie-bylo-takiej-potrzeby-skandal-wokol-prewencyjnych-mastektomii-6116905185925249a,"Przeszły zabieg, choć nie było takiej potrzeby. Skandal wokół prewencyjnych mastektomii  Nawet połowa kobiet, które w ostatnim czasie przeszły profilaktycznie amputację piersi, wcale nie musiała być poddawana takiej procedurze. Dziś wielu ekspertów podkreśla, że z bardzo poważnej kwestii uczyniono modę, która w ostatecznym rozrachunku może zaszkodzić sprawie. W ciągu ostatnich kilku lat liczba zabiegów wykonywanych w ramach tzw. profilaktycznych mastektomii gwałtownie wzrosła. Wszystko zaczęło się od wyznania Angeliny Jolie, która zdecydowała się na przejście operacji, gdy okazało się, że obciążona jest poważnym ryzykiem zachorowania na raka piersi. Jej oświadczenie sprzed czterech lat odbiło się szerokim echem na całym świecie. Hollywoodzka gwiazda błyskawicznie znalazła wiele naśladowczyń. Teraz okazuje się, że u wielu kobiet, które zgłosiły się do lekarzy, a potem przeszły zabieg, amputacja piersi odbyła się, choć nie było ku temu żadnych przesłanek. Autorami zatrważających danych poświęconych zjawisku są naukowcy z prestiżowego Uniwersytetu Stanforda. Według nich wielu specjalistów, którzy zajmują się diagnozowaniem problemu, ma kłopot z właściwą interpretacją wyników badań. W efekcie skłaniają oni kobiety do przejścia operacji, choć w rzeczywistości nie ma do tego wskazań. Zdaniem ekspertów, dane są alarmujące. Jeszcze bardziej bulwersujący jest zaś fakt, że źródłem całego zamieszania jest brak w zasięgu ręki wykwalifikowanej kadry, będącej w stanie we właściwy sposób odczytywać wyniki badań genetycznych.  Według szacunków, w ciągu ostatnich kilku lat tylko do lekarzy w Stanach Zjednoczonych zgłosić się mogło nawet kilka milionów kobiet w celu sprawdzenia, czy znajdują się w grupie obciążonej zwiększonym ryzykiem zapadnięcia na raka piersi. W wielu przypadkach lekarze stwierdzali defekt genu BRCA1 i sugerowali przeprowadzenie podwójnej prewencyjnej mastektomii. Tymczasem według ekspertów z Uniwersytetu Stanforda, nawet w przypadku połowy kobiet, które trafiły pod skalpel, mutacja genu w rzeczywistości nie występowała, a przeprowadzenie u nich profilaktycznego zabiegu usunięcia piersi było nieuzasadnione. Jak twierdzą naukowcy, w ostatnich latach spadł koszt wykonywania badań ukierunkowanych na odnalezienie uszkodzonej kopii genu BRCA1. Zwiększyła się też świadomość kobiet dotycząca potencjalnych zagrożeń. Ale nie poszło to w parze z kwalifikacjami lekarzy, którzy mają problem z właściwą analizą wyników badań. Pojawienie się szczegółowych i złożonych paneli genowych, które badają mutacje i uwzględniają występowanie nieprawidłowości w wielu różnych genach, spowodowało trudności z interpretacją wyników badań bez pomocy genetyka. W rezultacie błędne odczyty wyników przestały być rzadkością. Amerykańscy naukowcy podpierają się wynikami przeprowadzonych przez siebie analiz. Testy przeprowadzone przez nich wśród 2 tysięcy kobiet wykazały, że u połowy z pacjentek występowały odmiany genu, ale o trudnym do określenia znaczeniu albo jego warianty, które okazały się całkowicie nieszkodliwe. - Nasze badania sugerują, że występuje ograniczone zrozumienie znaczenia badań genetycznych wśród lekarzy oraz pacjentów – powiedziała cytowana przez dziennik ""Daily Mail” Allison Kurian z Uniwersytetu Stanforda. - Dyrektywy kliniczne określają, że w przypadku braku pewności co do znaczenia występującego wariantu, nie powinno się go rozpatrywać jako wysokiego ryzyka wystąpienia raka. Pacjenci z takimi wynikami powinni być konsultowani w taki sam sposób jak osoby, których próby genetyczne są w normie. W czasie badań, podczas których prowadzone były również rozmowy z lekarzami odpowiedzialnymi za wystawianie diagnoz, okazało się, że czasami wystąpienie jakiejkolwiek mutacji prowadziło do zakwalifikowania pacjentki do grupy wysokiego ryzyka. Stosowano u nich takie samo leczenie jak u kobiet z mutacjami genetycznymi, o których wiadomo, że mają związek z podwyższonym ryzykiem zachorowania na raka. Co jeszcze bardziej bulwersujące, niektóre  z kobiet, których przypadki uwzględniono w badaniach, przeszły operacje usunięcia piersi jeszcze przed otrzymaniem rezultatów testów genetycznych. Były one tak przerażone ewentualnością zachorowania, że zdecydowały się przejść zabieg, nie mając wyników badań. Zrobiły to przy braku sprzeciwu ze strony lekarzy. Szacuje się, że tylko połowa z tych kobiet trafiała do specjalistów z zakresu genetyki, gdzie ich wyniki poddawane były dalszej szczegółowej kontroli.  Naukowcy zgodnie przyznają, że ze względu na powyższe problemy, efekty płynące z możliwości, jakie daje współcześnie medycyna i genetyka, mogą być odwrotne do zamierzonych. Brak odpowiednich kompetencji, doświadczenia i brak pewności siebie wśród lekarzy często prowadzą do tego, że zalecają oni najbardziej radykalne metody leczenia, choć – jak się okazuje - nie ma takiej potrzeby. Rak piersi jest zaliczany do najbardziej inwazyjnych chorób nowotworowych występujących u kobiet. Jest jednocześnie najczęstszą chorobą nowotworową, która diagnozowana jest u kobiet. Według danych WHO, każdego roku zabija ok. pół miliona kobiet. W wielu przypadkach skłonność do zachorowania bywa dziedziczna. Tak było właśnie w przypadku Angeliny Jolie, u której stwierdzono mutację genu BRCA1, zwiększającą ryzyko wystąpienia raka piersi nawet o 80 procent. Ofiarą choroby była matka aktorki, która zmarła przedwcześnie po długiej walce z rakiem. ""Moi lekarze ocenili, że ryzyko wystąpienia u mnie raka piersi wynosi 87 procent, a raka jajnika 50 procent” - przyznała na łamach ""The New York Timesa”. Jej wyznanie o tym, że zdecydowała się na podwójną mastektomię, miało wpływ na kobiety na całym świecie. Także w Polsce wiele z nich zaczęło się interesować tym zagadnieniem, szukając możliwości przeprowadzenia testów genetycznych, a także placówek wykonujących prewencyjnie operację usunięcia piersi."
http://kobieta.wp.pl/anna-kaminska-chce-odnowy-moralnej-w-polskim-parlamencie-czy-sejm-to-miejsce-schadzek-6116881960904833a,"Anna Kamińska chce odnowy moralnej w polskim Parlamencie. Czy Sejm to miejsce schadzek? - Dość rozwiązłości w Sejmie - mówi Anna Kamińska, była żona posła Mariusza Antoniego Kamińskiego, przedstawiając kontrowersyjny projekt ustawy, który zakłada, że ""prawo zaprzysiężenia na posła / senatora przysługuje jedynie osobom (…) w związku małżeńskim"", a za zdradę małżeńską można postawić parlamentarzystę przed Trybunałem Stanu oraz dożywotnio wykluczyć go z parlamentu. Skąd ten radykalizm i czy Ustawa Wprowadzająca Zaostrzony Reżim Moralny w polskim parlamencie nie jest jakąś utopią?  Aleksandra Nagel: Czy projekt takiej ustawy jest naprawdę potrzebny? Dlaczego pani zajęła się tym tematem? Anna Kamińska: W polskim parlamencie dzieje się źle. Z każdym rokiem jest coraz gorzej. Kiedyś to były drobne historie, które szybko były ucinane, wyciszane, posłowie i posłanki szybko znikali z polityki. Natomiast dzisiaj to normalność. Nie chciałabym używać tutaj nazwisk, ale proszę zwrócić uwagę, że zaczyna to być po prostu normalnością. Chciałabym odnowy moralnej polskiego parlamentu. Nie możemy zmieniać sobie partnerów jak rękawiczek, porzucać, romansować, przechodzić ze związku do związku. Chciałabym, abyśmy zaczęli stawiać wysokie wymagania parlamentarzystom. To od nich należy zacząć, żeby w społeczeństwie zapanował spokój i ład.  Może jednak spójrzmy na to szerzej. Jestem katoliczką, chodzę do kościoła, ale mam świadomość tego, że nawet tam dzieje się różnie, jeśli chodzi o moralność. Ile mówi się o romansach księży i ich dzieciach? Czy może nie wymagamy zbyt wiele od posła czy posłanki, skoro nawet osobom duchownym trudno jest zachować wszystkie moralne zasady?
Nie powinniśmy dawać na to przyzwolenia. Nasi politycy dali sobie przyzwolenie na tę rozwiązłość i społeczeństwo na to patrzy. Myślę, że to jest odpowiedni moment, aby szybko zejść z tej kiepskiej drogi. Mamy 95 proc. katolików w naszym kraju. Dlaczego na to pozwalamy? Ktoś musi zwrócić na to uwagę i ja postanowiłam to zrobić. Jest to trudna droga i liczę się z tym, że będę atakowana. Zapewniam jednak, że mój pomysł odniesie sukces. Jestem tego pewna. Skoro mowa o reakcjach, jakie są komentarze po pani wczorajszym wystąpieniu?
Dostaję mnóstwo maili. Takiego odzewu się nie spodziewałam. ""Pani Anno, do przodu!, Anka, trzymamy kciuki"" - to są komentarze od ludzi, których nie znam, ale którzy chcą tego samego co ja. Oczywiście jest też sporo hejtu, ale nie zwracam na głupstwa uwagi.  Czy te pozytywne komentarze są głównie od kobiet?
Nie tylko, od facetów też. Dostałam maile od samotnych ojców, którzy wychowują dzieci, a ich żony gdzieś za czymś pobiegły. Oni również czekają na to. Nie wiedzieli, że coś takiego można zrobić. Moi znajomi też dobrze na to reagują i wspierają mnie. Bardzo wiele pozytywnych emocji.  Z tej ustawy najbardziej kontrowersyjny pomysł to ten o kawalerach i pannach. Dlaczego pani ma coś przeciwko posłom i posłankom, którzy są po prostu samotni? Jaki to ma związek z decyzjami, które podejmują w Sejmie?
Jeżeli ktoś sam zdecydował, to oczywiście nie ma to znaczenia, ale niech ta panna i ten kawaler nie szuka sobie partnera czy partnerki w Sejmie, w naszym polskim parlamencie. Ma pani dowody na to, że Sejm to miejsce schadzek? 
Czy ja mam dowody na to? Nie, bo nie podkładam podsłuchów i nie szpieguję, ale wystarczy spojrzeć chociażby na kilka ostatnich sytuacji. Media bardzo wiele nam mówią o tym, co tam się dzieje. Mamy kamery, mamy SMS-y, wiadomości posłów. Na litość boską, przecież to widać gołym okiem.  Mówi pani na przykład o Ryszardzie Petru?
To szlagierowy przykład. Ja nie chcę mówić, czy to się dzieje w ugrupowaniu rządzącym, czy w opozycji, natomiast tego typu rzeczy są faktem, a nie powinny mieć miejsca, bo społeczeństwo na to patrzy. Ryba psuje się od głowy. Załóżmy, że ten projekt się uda i pani zbierze podpisy. Jak wyegzekwować potem to prawo? Jak to ma się odbywać w praktyce? 
To jest początek. Rozpoczęliśmy debatę. Czekam na informacje z episkopatu. Do dyskusji zapraszam wszystkie ugrupowania polityczne - parlamentarne i nieparlamentarne oraz środowiska katolickie. Będziemy rozmawiać, proszę dać mi trochę czasu. Na pewno będzie głośno o pomysłach, o tym, jak wdrożyć daną ustawę. Pamiętajmy o tym, że ustawa musi być zgodna z konstytucją. Poczekajmy, a efekty będą conajmniej zadawalające. Zaczynamy działać już po długim weekendzie. Ta ustawa - jak mniemam - wynika również z osobistych doświadczeń. Czy nie jest to pani zemsta?
To nie zemsta, to życie po prostu napisało mi scenariusz. To tak jakby ktoś zapytał, czy Mariusz Antonii Kamiński zdradzał mnie specjalnie. No nie. Więc nie jest to osobista zemsta. Nie pałam nienawiścią do mojego byłego męża. Życzę mu miłości, szczęścia w nowym związku. Niech będzie wspaniałym mężem i wspaniałym ojcem. Życzę mu tego z całego serca.  Skoro nawet pani w bardzo osobistej sytuacji potrafi wybaczyć zdradę, to dlaczego społeczeństwo nie powinno wybaczać romansów na Wiejskiej? Dlaczego mamy być bardziej radykalni, niż pani?
Oczywiście, tylko, że ten problem nie polega tylko i wyłącznie na wybaczaniu. Można wybaczyć, ale problem jest. Te wszystkie rozbite rodziny, nieszczęśliwe dzieci, to są konkretni ludzie. Wie pani, jak cierpiały moje dzieci, gdy mój mąż zostawił mnie z dnia na dzień? Mamy dwie piękne córki. Są cudowne, moje dwie perełki. Zapewniam panią, że te wszystkie dzieci bardzo cierpią. Dzisiaj moje córki są silne, bo otrzymały pomoc i minęło też trochę czasu, ale zapewniam panią, że te wszystkie dzieci porzucone cierpią. Nie możemy być na to obojętni w naszym katolickim kraju. Dlatego do debaty zaprosiłam też psychologów, którzy mają pełne ręce roboty!  Chciałaby pani zaostrzyć prawo rozwodowe?
Może trzeba zaostrzyć, tego jeszcze nie wiem. Zobaczymy. Może trzeba, bo dzisiaj rozwodów jest więcej niż małżeństw. Nie możemy sobie na to pozwolić. Świat na głowie stanie!  Widzę, że jest pani zdecydowana, ale czy pani się nie boi, że wystawia siebie i swoją rodzinę na hejt? Czy to nie jest grzebanie w ranie pani małżeństwa? 
Nasze rany - moje i Mariusza Antoniego Kamińskiego - już dawno się zagoiły. To przeszłość, ale jeśli mogę dziś zapobiec jakimś dramatom ludzkim, zrobię to. Chcę naszym projektem ustawy pobudzić wszystkich Polaków do rozmowy. Potrzebujemy odnowy moralnej. Zacznijmy od Sejmu. Musimy zastanowić się, co będzie się z nami działo za 10, 15 lat? W jakim kierunku zmierzamy? Jakie wartości zgubiliśmy, które trzeba na nowo odnaleźć? Wróćmy do tego. Nie bójmy się."
http://kobieta.wp.pl/stworzyla-warsztat-w-ktorym-wszyscy-mechanicy-to-kobiety-okazal-sie-hitem-6116900388223105a,"Stworzyła warsztat, w którym wszyscy mechanicy to kobiety. Okazał się hitem Dobry pomysł, profesjonalizm oraz zaangażowanie, a do tego jeszcze kilka wartości dodanych – to wszystko złożyło się na sukces pewnej przedsiębiorczej pani, która wpadła na pomysł stworzenia serwisu samochodowego, prowadzonego przez kobiety dla kobiet. Ale panie mogą tam nie tylko wymienić olej czy klocki hamulcowe, ale skorzystać też... z zabiegów upiększających. A wszystko to w dobrej, przyjaznej atmosferze. Stosując uogólnienie, można powiedzieć, że większość pań nie zna się na mechanice pojazdów. Wiedzą tyle, ile powinny, a gdy zachodzi taka konieczność, udają się do warsztatu samochodowego. Inną sprawą jest to, że przecież także nie każdy mężczyzna wie, ""co pod maską piszczy”. I wobec nich, także nie można mieć żadnych pretensji. Świat jest skonstruowany, że nie każdy musi znać się na mechanice tak samo, jak nie każdy zna się na elektryce, inżynierii czy medycynie. Po prostu w razie konieczności zwracamy się do specjalisty z danej dziedziny. Warsztat samochodowy stał się jednak miejscem, którego wiele kobiet unika jak ognia. Nie bez powodu. Zdarza się, że stają się tam celem niewybrednych żartów czy uszczypliwych komentarzy ze strony fachowców, a niekiedy padają ofiarami ich nieuczciwości oraz własnej niewiedzy. Właśnie to wszystko mocno uwierało Patrice Banks, która zdecydowała się stworzyć warsztat samochodowy prowadzony przez znające się na rzeczy kobiety, z których wiedzy będą mogły skorzystać inne panie. Klientki przyjeżdżające do Girls Auto Clinic w Pensylwanii nie muszą obawiać się złośliwości albo tego, że ktoś będzie się napawał tym, że nie mają zielonego pojęcia, co zgrzyta w silniku, co czasami zdarza się w niektórych warsztatach – i to niezależnie od szerokości geograficznej. W tym warsztacie mogą być pewne, że ich samochód trafia we właściwe ręce. W tym czasie mogą się zająć sobą, bo Girls Auto Clinic to coś więcej niż stacja naprawy pojazdów. To także salon piękności. W czasie, kiedy wykwalifikowany żeński personel usuwa usterki czy konserwuje samochód, klientki mogą sobie zrobić manicure, pedicure, skorzystać ze SPA czy innych zabiegów upiększających, a także zakupić produkty pielęgnacyjne. Mogą napić się też kawy albo skorzystać ze znajdującego się na miejscu baru. Ale na tym się nie koniec. Jedną z idei przyświecających powstaniu Girls Auto Clinic była też edukacja. Dlatego klientki, które mają ochotę się dokształcić w kwestiach technicznych, związanych z naprawą samochodu, mogą liczyć na wsparcie pracujących tu ekspertek, nie narażając się przy tym na złośliwe uśmieszki personelu czy kąśliwe uwagi.   Patrice Banks jest z wykształcenia inżynierem. Jej pomysł na stworzenie takiego biznesu pojawił się po tym, jak porzuciła swoją poprzednią pracę. Wspomina, że jeszcze w 2009 r. sama nie miała bladego pojęcia na temat naprawy samochodów. Jak sama przyznaje, w wolnym czasie wolała zająć się paznokciami niż wymianą oleju w samochodzie. Pewnego dnia chciała pojechać swoim samochodem do warsztatu. Postanowiła znaleźć kobietę-mechanika, wychodząc z założenia, że ta nie będzie jej traktować jak idiotki. Okazało się jednak, że znalezienie specjalistki w tej dziedzinie to misja praktycznie niewykonalna. I wtedy zaświeciła się jej lampka. Stwierdziła, że otworzy swój własny warsztat, w którym pracować będą wyłącznie kobiety i w którym inne kobiety bez skrępowania będą mogły zrobić przegląd samochodu, naprawić go, a w tym czasie, nie wysłuchując żadnych głupich komentarzy, zająć się sobą.   Zanim otworzyła firmę, sama długo uczyła się naprawiać samochody i wertowała podręczniki poświęcone mechanice pojazdowej. Potem wiele uwagi poświęcała edukacji innych kobiet, zachęcając je do tego, by były bardziej obrotne i samodzielne, gdy chodzi o opiekę nad własnym samochodem.  Zwieńczeniem jej starań związanych z czynieniem świata samochodów bardziej przyjaznym i otwartym na kobiety było właśnie otwarcie Girls Auto Clinic. To ważne w jej życiu wydarzenie miało miejsce na początku tego roku. Nowo otwarte miejsce szybko zaczęło zyskiwać na popularności. Ale jej pomysł nie tylko został entuzjastycznie przyjęty przez kobiety, okazując się szybko sukcesem komercyjnym. Patrice stała się dla niektórych pań bohaterką, a jej pomysł przez media na całym świecie został określony mianem błyskotliwego. W ostatnich tygodniach Patrice miała znów powody do świętowania. Jej przedsięwzięcie zostało docenione przez środowiska biznesowe, które zwróciły uwagę na świeżość jej konceptu. Od jednej z organizacji doceniającej nowatorskie inicjatywy otrzymała nagrodę w wysokości 50 tysięcy dolarów. Wszystko wskazuje na to, że kolejne duże sukcesy wciąż przed nią. Bardzo często zdarza się, że nagradzane przez takie gremia pomysły wzbudzają zainteresowanie inwestorów. Niewykluczone zatem, że Girls Auto Clinic przerodzi się wkrótce w coś znacznie większego."
http://kobieta.wp.pl/lepiej-z-nimi-nie-zadzierac-kim-sa-twardzielki-z-jegertroppen-6116889935415425a,"Lepiej z nimi nie zadzierać. Kim są twardzielki z Jegertroppen? Słaba płeć? Spoglądając na wyczyny kobiet wchodzących w skład Jegertroppen należałoby się zastanowić, czy określenie to ma jeszcze jakiekolwiek umocowanie w rzeczywistości. Jednostka ta określana jest mianem pierwszego na świecie żeńskiego oddziału sił specjalnych. Właśnie mijają trzy lata od jej powołania. Norwegia to państwo, które znajduje się w światowej czołówce, jeśli chodzi o niwelowanie barier  ze względu na płeć. Ta prawdziwa rewolucja dotyczy też sfery militarnej. Jak jednak tłumaczą wojskowi oraz politycy, działające tam Jegertroppen powstało nie tylko po to, by wyrównywać szanse i walczyć z dyskryminacją. Stanowi również odpowiedź na żywotne potrzeby armii. Kobiety są niezbędne do realizacji misji w wielu punktach zapalnych na świecie. Muszą być silne i doskonale przeszkolone. Decydując się na przystąpienie do żeńskiego speckomanda, nie mogą w żadnym wypadku liczyć na taryfę ulgową. Wyspecjalizowane agentki są potrzebne np. do udziału w misjach w Afganistanie. Ze względu na specyfikę takich miejsc, ich udział w niektórych operacjach jest niezbędny. W niektórych krajach  bowiem jedynie kobiety mają prawo do komunikowania się z żyjącymi na danym obszarze innymi kobietami czy dziećmi. Pod wieloma względami uderzają one w dotychczasowy stereotyp, zgodnie z którym kobiety na wojnie sprawdzają się jedynie w rolach pomocniczych. Panie z Jegertroppen są gotowe do tego, by wykonywać najtrudniejsze zadania, wymagające największych obciążeń, które do tej pory były zarezerwowane głównie dla mężczyzn. Zresztą wymagające szkolenia, które przechodzą kandydatki pragnące stać się częścią tego elitarnego oddziału, nie różnią się znacząco od tych, którym poddawani są panowie. Nic dziwnego, że przylgnęła już do nich etykieta najsilniejszych kobiet w Norwegii. Kobiety należące do Jegertroppen przyznają, że muszą być gotowe właściwie na wszystko, na walkę o przetrwanie w każdych warunkach. Długotrwałe szkolenie nie ogranicza się zatem tylko do używania różnych rodzajów broni. To także treningi siłowe i wydolnościowe; ćwiczenia przygotowujące do walki na froncie czy nawet z agresywnej jazdy w trudnych warunkach wojennych. Po ukończeniu kursu muszą być gotowe do biegu przez kilkanaście kilometrów w pełnym rynsztunku, niezależenie od tego, w jakich warunkach klimatycznych przyjdzie im działać. Wszystkie zadania muszą wykonać w wyznaczonym czasie. Muszą też nauczyć się skakać ze spadochronem czy polować na zwierzynę. Za jeden z najtrudniejszych elementów szkoły przetrwania panie uznają tzw. ""piekielny tydzień"", który obejmuje długie marsze z olbrzymim obciążeniem. Trwają one po kilka dni z bardzo krótkimi przerwami na wypoczynek. W ich trakcie dostaje się niewielkie racje żywnościowe. Nie żałują jednak drogi, którą wybrały. - W plecach musimy nosić takie same ciężary jak chłopcy. Wykonujemy dokładnie takie same zadania jak oni. Ja należę do najmniejszych, więc w zasadzie dźwigam tyle, ile sama ważę – przyznaje cytowana przez BBC filigranowa 22-letnia Tonje. - Chciałam zrobić coś większego, niż jest mi w stanie zaoferować nawet najbardziej wymagająca armia. Chciałam zobaczyć, ile jestem w stanie znieść – tłumaczy 19-letnia Jannike. Władze przyznały, że sukces całego przedsięwzięcia ich zaskoczył. W pierwszym roku od powołania specjalnego żeńskiego oddziału bojowego zgłosiło się 300 kobiet chętnych do przejścia intensywnego i ciężkiego szkolenia. Każdego roku wyczerpujący program kończy zaledwie kilkanaście nowych kandydatek. Przez sito przechodzą tylko najlepsze, najbardziej wytrwałe i zdeterminowane. Pułkownik Frode Kristofferson, który dowodzi oddziałami specjalnymi, przyznaje, że kończące kurs młode kobiety (kandydatki muszę spełniać kryterium wiekowe i znajdować się w przedziale od 19 do 27 lat) poziomem wyszkolenia nie ustępują swoim kolegom. Równie dobrze strzelają i potrafią się doskonale odnaleźć w każdych warunkach.  Choć panie z Jegertroppen dopiero czekają na swoją pierwszą dużą misję, Norwegia już dziś jest wskazywana jako wzór do naśladowania, jeśli chodzi o działania zmierzające do zwiększenia udziału kobiet w armii i otwierania im dostępu do wszystkich stanowisk. Nie wszystkim się to podoba. Niektórzy żołnierze są zdania, że kobiety nigdy nie dorównają mężczyznom, np. jeśli chodzi np. o walkę wręcz. Pojawiają się też zarzuty, że nie zawsze równie dobrze radzą sobie emocjonalnie w kryzysowych sytuacjach. Z drugiej strony często okazują się lepsze np. w posługiwaniu się bronią czy rozwiązywaniu problemów, które potencjalnie mogą się pojawić w czasie misji. Magnus, żołnierz, który brał udział w szkoleniu komandosek z Jegertroppen, uważa, że wiele  z podnoszonych problemów, akcentujących różnice w potencjalne, jakim dysponują członkinie Jegertroppen oraz ich męscy odpowiednicy, wymyślanych jest na siłę przez mężczyzn."
http://kobieta.wp.pl/naukowcy-znalezli-lek-na-zlamane-serce-na-pewno-masz-go-przy-sobie-6116884067264129a,"Naukowcy znaleźli lek na złamane serce! Na pewno masz go przy sobie Przez lata uważaliśmy, że nie ma uniwersalnego leku na złamane serce. Radziliśmy sobie z nim przy pomocy czekolady i wsparcia przyjaciół. Naukowcy z University of Colorado Boulder przeprowadzili badania na grupie 40 ochotników, którzy doświadczyli bolesnego rozstania. Wyniki ich analizy jasno wskazują, że istnieje lek na zawód miłosny. I jest on ogólnodostępny!  Każdy, kto chociaż raz doświadczył zawodu miłosnego wie, jak bardzo boli złamane serce. I chociaż wygląda on u wszystkich raczej podobnie, to każdy ma na niego zupełnie inny sposób. Nasi dziadkowie są zwolennikami tego, że cierpienie złamanego serca ukoi czas, a z kolei pokolenie Y jest zwolennikiem imprez, jako leku na całe zło. Do tej pory nie mogliśmy jednak mówić o uniwersalnym remedium, które uleczyłoby tę dolegliwość. Na szczęście naukowcy z University of Colorado Boulder odkryli lek na złamane serce, który pomoże każdemu!  Badania, w których naukowcy analizowali ból towarzyszący nieszczęśliwej miłości opublikowane zostały w ”Journal of Neuroscience”. Ich wyniki przedstawiają sprawę jasno. Żeby wyleczyć złamane serce wystarczy po prostu oszukać mózg. Neurolodzy od lat potwierdzają tezę, że ból psychiczny, jaki doskwiera nam w trudnych momentach naszego życia, może mieć tak samo negatywny wpływ na nasz organizm jak ból fizyczny związany z urazami i chorobami.  -Rozstanie z partnerem jest jednym z najsilniejszych, negatywnych emocjonalnie przeżyć, jakich może doświadczyć człowiek, często może nawet prowadzić do pojawienia się problemów psychologicznych. Nasze badania pokazały, że placebo może w skuteczny sposób redukować ból spowodowany odrzuceniem – mówi w rozmowie z ""The Independent"" Leonie Koban, koordynatorka badania.  W takim razie jak skutecznie pozbyć się problemu złamanego serca? Odpowiedź to…placebo. Należy przekonać samego siebie, że wszystko jest w porządku i naprawdę w to uwierzyć. Na potwierdzenie tego zagadnienia naukowcy z UCB przebadali 40 ochotników, którzy w ostatnim czasie przeżyli bolesne rozstanie z partnerem. Wszystkim wręczono sprej do nosa. Połowie wyjaśniono, że jest to skuteczny środek uśmierzający ból emocjonalny, zaś drugiej połowie powiedziano, zgodnie z prawdą, że jest to roztwór soli fizjologicznej.  Następnie wszystkim ochotnikom pokazano zdjęcia ich byłego partnera i przyłączono ich do aparatury monitorującej obszar mózgu odpowiadający za odczuwanie bólu. Grupa, która myślała, że zażyła silny lek przeciwbólowy odczuwała go o 40 proc słabiej, patrząc na zdjęcie byłego partnera, niż grupa, która wiedziała, że są to zwykłe krople do nosa.  Wygląda na to, że cierpienie związane z zawodem miłosnym to tylko kwestia naszego podejścia, a teraz, kiedy znamy już na nie odpowiedni lek, nie będziemy musieli się z nim zmagać!"
http://kobieta.wp.pl/planuja-slub-choc-on-sie-jeszcze-nie-oswiadczyl-to-wcale-nie-takie-rzadkie-zjawisko-6116924313650817a,"Planują ślub, choć on się jeszcze nie oświadczył. To wcale nie takie rzadkie zjawisko Bajkowy, idealny ślub znajduje się na liście marzeń wielu kobiet na świecie. U niektórych z nich pragnienie to zaczyna kiełkować jeszcze w dzieciństwie. Co jednak zrobić, kiedy już jako dojrzałe kobiety nie mogą się doczekać księcia na białym koniu albo czai się gdzieś w pobliżu, ale zwleka z oświadczynami? Okazuje się, że dla niektórych pań brak prośby o rękę, a nawet brak odpowiedniego partnera u boku nie jest przeszkodą uniemożliwiającą rozpoczęcie przygotowań do ślubu. Monica Geller, nieco przerysowana, neurotyczna bohaterka popularnego w Polsce serialu ""Przyjaciele"", starała się być przygotowana na każdy scenariusz. Jednym z jej marzeń, gdy była jeszcze dziewczynką, był ślub. Jeszcze przed oświadczynami zdecydowała się zarezerwować salę - tak na wszelki wypadek, żeby w razie czego nie trzeba było już zbyt długo czekać. Kiedy w końcu nadszedł ten moment i jej luby zdecydował się poprosić ją o rękę okazało, że Monica od wielu lat miała opracowany - w najdrobniejszym szczególe - plan dotyczący przebiegu ceremonii ślubnej, gości oraz wesela. Przerażające? Absurdalne? Okazuje się, że w błędzie jest ten, kto sądzi, że podobne rzeczy zdarzają się jedynie w świecie filmu. O tym, że w realnym świecie często zdarzają się sytuacje, gdy kobieta dysponuje dokładną strategią, dotyczącą dnia, który - zgodnie z planem - stać się ma jedną z najważniejszych dat w życiu, często opowiadają osoby zawodowo zajmujące się planowaniem ślubów i imprez weselnych. Konsultanci, którzy kompleksowo odpowiadają za wszystkie detale związane z ceremonią przyznają, że nie zgłaszają się do nich wyłącznie pary mające już za sobą zaręczyny. Bywa, że są to same kobiety, które nie otrzymały jeszcze pierścionka zaręczynowego, a nawet panie, które wciąż jeszcze szukają kandydata na męża. Zdaniem Sandy Malone, która zajmuje się doradztwem w tym zakresie i jest autorką poczytnej książki ""How to Plan Your Own Destination Wedding"", w której podzieliła się doświadczeniami, jakie zdobyła w tym fachu, to media odpowiadają za to zjawisko. - Kiedy ja byłam dzieckiem, kanały tematyczne poświęcone weselom nie istniały - wyjaśnia  Malone. - Dziś mamy całkowicie inne pokolenia dziewcząt, które miały do czynienia z takimi programami, kiedy były jeszcze bardzo małe. Miałam doświadczenia z dziewczynami, które mają po dziewiętnaście, dwadzieścia lat i korzystają z tablic w serwisie Pinterest, stanowiących inspirację dla ich własnych wesel. Tymczasem większość z nich nie miała wcześniej nawet chłopaka. Jak wyjawiła konsultantka, podczas rozmów z takimi dziewczynami okazuje się, że mają one już w głowie każdy najdrobniejszy szczegół, związany z przyszłym obrządkiem. Malone stara się je zazwyczaj odwieść od takiego skrupulatnego planowania ślubu na tak wczesnym etapie i zachęca do odłożenia tych założeń na jakiś czas do sfery marzeń. Jak zauważa, to bezpieczniejsze rozwiązanie, które może pomóc w uniknięciu poważnych problemów w związku tym, w którym już są albo tym, w którym dopiero będą. Dodaje, że dla wielu mężczyzn informacja o tym, że ich partnerka planowała ślub za ich plecami albo nawet w czasie, kiedy jeszcze ich nie znała, może okazać się olbrzymim szokiem. - Najlepszym sposobem, żeby odstraszyć przyszłego pana młodego, który mierzy się z nerwami i chce ci się oświadczyć, jest uświadomienie mu, że wesele jest już zaplanowane - tłumaczy Malone w rozmowie ze stacją Bravo. - Ten dzień ma odzwierciedlać styl oraz smak was obojga. Nie możesz tego zaplanować pięć lat przed jego poznaniem. Zamysłem małżeństwa jest to, by spędzić życie z kimś, kogo się kocha i bez kogo nie chce się żyć. Dlatego czasami warto zostawić z boku szczegóły dotyczące ślubu i pochylić się nad detalami dotyczącymi związku, bo nawet najpiękniejsza ceremonia nie zagwarantuje, że małżeństwo będzie trwało wiecznie. Ale snucie wizji dotyczącej tego, co czasami bardzo odległe może okazać się ryzykowne jeszcze z wielu innych powodów. Czasami po prostu trudno jest przewidzieć, jak będzie wyglądała sytuacja finansowa za kilka lat. Trudno będzie też uniknąć rozczarowania, gdy okaże się, że wszystko poszło inaczej niż w przygotowanym scenariuszu, bo np. pan młody niekoniecznie pasował do ślubnej wizji. Zjawisko planowania ślubu przed zaręczynami nie jest typowe dla określonej strefy geograficznej. Jest uniwersalne. Można się o tym przekonać na wielu polskich forach, poświęconych tematyce kobiecej, gdzie temat przygotowania scenariusza ślubno-weselnego jeszcze przed oświadczynami, wraca jak bumerang. Na jednym z nich zdenerwowana kobieta przyznała się, że zarezerwowała jeszcze przed zaręczynami zespół i salę na wesele. Potem do oczu zajrzał jej jednak strach, bo zaplanowany termin zbliżał się wielkimi krokami, a ona wciąż nie otrzymała pierścionka zaręczynowego. Nie brakuje jednak też opinii, że nie ma nic złego w planowaniu wesela przed zaręczynami. Jak wynika z forumowych dyskusji, niektóre kobiety uważają, że „pytanie się o rękę” to instytucja staroświecka, bo to, czy chce się z kimś być przez resztę życia, wie się też bez zadania oficjalnego pytania i wręczenia pierścionka zaręczynowego. Ale z drugiej strony, skoro można się obejść bez staroświeckich oświadczyn to, po co staroświecki ślub z białą suknią?"
http://kobieta.wp.pl/jak-poradzic-sobie-z-nieplodnoscia-6116910517741185a,"Jak poradzić sobie z niepłodnością? Co roku dowiaduje się o tym 10-15 procent par w wieku reprodukcyjnym. Niepłodność traktują w kategoriach porażki i przeważnie nie wiedzą, gdzie szukać pomocy. O tym, jak sobie poradzić z tym problemem i nadal cieszyć się życiem, rozmawiamy z Justyną Kuczmierowską, prezes Fundacji Instytut Nadziei. Paulina Żaglewska: Młode osoby po ślubie często spotykają się z pytaniami – czy ze strony rodziny, czy znajomych – to kiedy dzieci. Justyna Kuczmierowska: Doświadczają presji społecznej. Jest to jeden z tematów, z którym musi sobie poradzić para przy różnych uroczystościach – najczęściej są to święta, spotkania rodzinne. Wówczas ta presja się najczęściej ujawnia. Padają czasami nieprzyjemne pytania. Niektóre z nich są aż krzywdzące: „Może nie wiecie, jak to się robi?”, „Może trzeba was nauczyć?”. Pojawiają się też komentarze oceniające, które wskazują na to, że skoro para nie ma dzieci to na pewno stawia na karierę albo na wygodne życie. Często pierwsza reakcja, która dotyczy osób doświadczających problemów z zajściem w ciążę, jest taką oceną. Wiąże się to z tym, że doświadczenie niepłodności jest trudne i intymne. Niechętnie się o tym mówi, tylko raczej trzyma się to w sekrecie. Tylko najbliższe osoby o tym wiedzą. To powoduje też, że osoby z dalszego otoczenia bywają nieprzyjemne. Bo nie znają problemu.  Każda para starająca się o dziecko staje w pewnym momencie przed wyzwaniem tej „presji społecznej”. Musi znaleźć własny sposób na poinformowanie o tej sytuacji innych – bliższych, dalszych, ważniejszych, mniej ważnych, jednocześnie chroniąc własną intymność i dbając o własne granice. Presja społeczna sprawia, że pary mające trudności z zajściem w ciążę, rozpatrują to w kategoriach porażki?  JK: W naszym społeczeństwie jest takie przekonanie, że bycie rodzicem to obowiązek. Coś zupełnie naturalnego. Niewiele osób, które są rodzicami, traktuje to w kategoriach daru, prezentu. Tak rodzicielstwo postrzegają nieliczni, często osoby, które długo starają się/starały o dzieci. Onie wiedzą, że nie jest to coś, co jest nam dane, oczywiste i naturalne. U niektórych rodzicielstwo tojest to wyczekana sytuacja, która wymagała wcześniej wielu miesięcy starań. Doświadczenie niepłodności powoduje szereg bardzo trudnych uczuć. Niektórzy naukowcy sugerują, że przedłużający się czas oczekiwania na dziecko można porównać do sytuacji, kiedy traci się kogoś bliskiego. Towarzyszy temu tak samo wysoki poziom stresu. Podobny towarzyszy temu, kiedy diagnozuje się u ludzi nowotwór. Kobieta i mężczyzna, oczekując na dziecko, doświadczają dodatkowo comiesięcznych strat. Niektórzy traktują to jako comiesięczne porażki. U par, z którymi pracuję, zauważam pewien proces. Początkowo są starania, wiara i nadzieja. Później, z każdą kolejną próbą, ta wiara ucieka. Z czasem pary znajdują w sobie nową energię i pomysły na to, jak podejść do problemu i jak sobie z tą trudnością poradzić. Najczęściej w końcu się udaje – większość par zostaje rodzicami i osiąga spełnienie w życiu. Więszkość par zostaje rodzicami biologicznymi, część decyduje się na bycie adopcyjnymi, a niektóre pary życją pięknie razem ze sobą bez dzieci – realizując swoje paseje, powołanie, wspierając innych, dbając o siebie na wzajem, mając czas dla innych. Bardziej problemy z poczęciem przeżywa kobieta czy mężczyzna?  JK: Zarówno kobiety, jak i mężczyźni szalenie to przeżywają. Każdy jednak na swój sposób, bo każdy ma inne wyzwania w tym temacie. Zachodzenie w ciążę, noszenie dziecka pod sercem, rodzenie wpisane jest w ciało kobiety. Kobieta w naszym społeczeństwie jest często definiowana przez rolę matki. To ona również doświadcza comiesięcznych rozczarowań w bardzo wyrazisty sposób wraz z rozpoczęciem każdego nowego cyklu. Diagnostyka kobieca jest znacznie bardziej złożona, a też w naszym społeczeństwie kobieta bardziej się bada, jeśli nie może zajść w ciążę. Mężczyzna tego w ten sposób nie doświadcza, ale rozczarowanie, smutek, tęsknota, bezradność też go dotyka. Pragnie zostać rodzicem, a jednocześnie chciałby, aby jego partnerka była szczęśliwa, radosna. A doświadczenie niepłodności potrafi odebrać radość życia. Cały świat kręci się wokół posiadania dziecka. Życie intymne pary może przestać smakować tak, jak kiedyś. Mężczyzna często doświadcza też uczucia bezradności, bo nie może pomóc swojej partnerce. Boi się, że stracił tę pogodną i radosną osobę, w której kiedyś się zakochał.  Dużo par rozstaje się przez doświadczenie trudności z zachodzeniem w ciążę? JK: Wciąż niestety nie znamy takich statystyk. Mogę się podzielić swoim doświadczeniem. Jest to rzadka sytuacja, ale się zdarza. Pracowałam na pewno z 200-300 parami i myślę, że nie więcej niż 10 z nich nie przetrwało tej próby. Duża część par jednak, jeśli przejdzie przez to trudne doświadczenie, staje się sobie bliższa. Ten związek staje się mocniejszy. Jeśli uda się parze przepracować kłopot razem, to często para wychodzi z tego doświadczenia umocniona i bogatsza. Ostatnio dostałam nawet list od jednej z par, którą miała okazję poznać na swojej drodze zawodowej. Zostali szczęśliwymi rodzicami i napisali, że prócz tego, są szczęśliwi dlatego, że udało im się mnóstwo dobrych rzeczy wypracować we wzajemnej relacji przez te lata oczekiwania na dziecko. Ile osób rocznie w Polsce dowiaduje się, że ma problem z zajściem w ciążę? JK: Około 10-15 procent par w wieku reprodukcyjnym doświadcza problemów z niepłodnością.  Ile osób korzysta z pomocy psychologa? JK: W Polsce świadomość, że kłopot z niepłodnością to nie tylko kwestia medyczna, dopiero rośnie. Całe szczęście dużo się w tej kwestii zmienia. Coraz więcej osób widzi, że warto zadbać nie tylko o wybór dobrego lekarza, ale też o siebie, o swój styl życia. Trzeba zadbać nie tylko o ciało, ale też o umysł, emocje. Trzeba się wyciszyć, znaleźć harmonię w życiu – to bardzo pomocne w procesie starania się o dziecko.  Pary, które starają się o dziecko i korzystają w trakcie starań z pomocy psychologicznej, w 86 procentach deklarują poprawę jakości życia. Niewiele potrzeba, aby zmienić dużo. Takie pary mają większą satysfakcję z życia, lepsze samopoczucie. To zaś wpływa na nasze zdrowie, a tym samym na naszą płodność. I też w celu uświadomienia tego powstała inicjatywa konferencji „Od niepłodności do spełnionego życia”. JK: Ma ona charakter interdyscyplinarny. Moje doświadczenie pokazuje, że najlepsze rezultaty uzyskuje się wtedy, kiedy do doświadczenia niepłodności podchodzi się kompleksowo. Jest wielu specjalistów, którzy potrafią w takiej sytuacji pomóc – ginekolodzy, endokrynolodzy, urolodzy, androlodzy. Ale istotne znaczenie w walce z niepłodnością mają również dieta, styl życia, zadbanie o siebie, swoje relację z partnerem, swoje pasje i harmonię w życiu. Wsparcie może dać również dobra książka, która kompleksowo ujmuje temat niepłodności. Na konferencji będziemy również kłaść bardzo duży nacisk na to, żeby pokazać, że to para doświadcza problemu niepłodności, a nie tylko kobieta lub mężczyzna. Każde z połówek tej pary może coś poprawić – rzucić palenie, lepiej się odżywiać, zacząć uprawiać aktywność fizyczną, zmniejszyć pozim stresu, by zwiększyć szansę na wymarzone potomstwo."
http://kobieta.wp.pl/jak-przerwac-ciagle-klotnie-5982729131491969a,"Jak przerwać ciągłe kłótnie? Czy życie w związku bez kłótni jest możliwe? Oczywiście że tak, ale zgoda i porozumienie obydwu stron wymaga uwagi, szczerości i umiejętności przyznawania się do błędów. Czasem zdarza się jednak, że negatywne emocje kumulują się, atmosfera zaczyna robić się coraz bardziej napięta i w końcu jedno z dwojga wybucha. Czy życie w związku bez kłótni jest możliwe? Oczywiście że tak, ale zgoda i porozumienie obydwu stron wymaga uwagi, szczerości i umiejętności przyznawania się do błędów. Czasem zdarza się jednak, że negatywne emocje kumulują się, atmosfera zaczyna robić się coraz bardziej napięta i w końcu jedno z dwojga wybucha. Tych sytuacji możemy jednak nauczyć się unikać i próbować rozwiązywać konflikty w spokojny sposób. Czy istnieją dobre kłótnie? Niektórzy twierdzą, że domowa awantura, jeśli ma miejsce od czasu do czasu, wyzwala emocje w związku, co może mieć pozytywny wpływ na przykład na życie seksualne. W historie o namiętnym seksie po kłótni, w których lubuje się sztuka filmowa, nie warto jednak wierzyć – w większości wypadków ostra wymiana zdań kończy się rozczarowaniem, kumulacją negatywnych emocji w stosunku do partnera i bólem. Nic bowiem nie rani tak mocno, jak obraźliwe słowa, wypowiedziane przez osobę, którą kochamy. A podczas awantury mówimy zwykle zbyt dużo i z reguły nie to, co chcielibyśmy powiedzieć… Oto kilka sposobów na pokojowe rozwiązywanie problemów.  O rzeczach, które nas drażnią, informujemy partnera na bieżąco Najgorszy rodzaj kłótni to taki, gdzie strony nawzajem zalewają się wymówkami zaczynającymi się od słów „ty zawsze” lub „ty nigdy”, wypowiadanymi podniesionym głosem lub ze łzami. Co gorsza, sprawa nierzadko dotyczy błahych powodów, np. wiecznie rozrzuconych skarpetek, częstego spóźniania się itp. Oczywiście są to błahe powody, jeśli spojrzymy na sprawę z dystansu. W chwili kłótni nie patrzymy zaś z dystansu, tylko wykrzykujemy wszystko to, co nam przeszkadza. Dlatego zamiast czekać, aż „miarka zostanie przebrana” i zezłościmy się na partnera, najlepiej informować go na bieżąco, co nam się nie podoba w jego zachowaniu. I co ważne, mówiąc to, nie zapominajmy, że rozmawiamy z człowiekiem, którego kochamy, zwracajmy się więc do niego z szacunkiem. Zamiast mówić: „Znowu nie przyszedłeś na kolację, mam już dość tych spóźnień. Sto razy cię prosiłam, żebyś w takich sytuacjach dzwonił!”, lepiej sformułować to tak: „Przykro mi, że nie wróciłeś w porę do domu i nie poinformowałeś mnie, że coś ci wypadło. Czekałam na ciebie. Kiedy tak robisz, czuję się nieważna”. W ten sposób informujemy partnera o problemie i naszych emocjach, nie raniąc przy tym drugiej połówki.  Panujemy nad emocjami Zwykła rozmowa może się szybko przemienić w wymianę zdań podniesionym głosem lub kłótnię. W związku zawsze mają miejsce jakieś konflikty, a największą sztuką jest ich pokojowe rozwiązywanie z poszanowaniem drugiej strony. Kłócąc się bowiem mamy zwykle na celu wykrzyczenie swoich racji, nie pozwalając przy tym partnerowi na ripostę. W sytuacji niezgody często jest jednak tak, że prawda leży po obu stronach. A nawet jeśli to my mamy całkowitą rację, to i tak nie jest to jeszcze powód do krzyku. Rozmawiając o sprawach, które nas irytują, pamiętajmy więc, żeby nie podnosić głosu. A kiedy skończymy mówić, powinnyśmy wysłuchać naszego partnera – on też ma coś do powiedzenia. Jeśli emocje zaczynają rosnąć i czujemy, że zaczynamy mówić głośniej, najlepiej w tym momencie przerwać dyskusję. W takiej chwili warto powiedzieć: „Chyba oboje zaczynamy się denerwować. Odłóżmy tę rozmowę na później, kiedy trochę się uspokoimy”. Po tym możemy odejść do innego pokoju albo wybrać się na mały spacer. Kiedy będziemy już zupełnie spokojni, wracamy do rozmowy.  Próbujemy znaleźć przyczynę niezgody Kłótnie nie polepszają stanu rzeczy w związku, krzyk raczej też nie wpłynie na zmianę zachowania partnera. Powtarzane często, z czasem prowadzić mogą do przeświadczenia, że partner nie jest naszym przyjacielem, lecz kimś w rodzaju domowego wroga. W sytuacji niezgody, zamiast więc krzyczeć, próbujmy znaleźć prawdziwą przyczynę złości. Czasem może być tak, że problem leży gdzie indziej, niż się nam wydaje. Na przykład partner robi nam awanturę, bo popatrzyłyśmy na ulicy na innego faceta. Czy to jest jednak powód do krzyku? A może chodzi o coś innego? Może już od dawna się wam nie układa, albo on jest sfrustrowany z powodu zbyt rzadkiego seksu? Tego jednak on nie chce ci powiedzieć, bo trudno jest o tym rozmawiać… Prawie każda kłótnia ma głębsze podłoże, dlatego warto zastanowić się, co jest prawdziwym powodem negatywnych emocji w stosunku do drugiej strony. Umiejętność wspólnego znajdowania rozwiązań wymaga otwartości i szczerości obojga.  Unikamy teatralizacji konfliktu Nigdy nie kłóćmy się w obecności znajomych, dzieci czy innych bliskich osób. Nigdy też nie wciągajmy osób trzecich w nasze konflikty – w ten sposób zamiast szukać zgody, będziemy tworzyć wśród naszych bliskich dwa wspierające nas i zwalczające się nawzajem obozy. Kiedy zaś jesteśmy sami, nie manipulujmy sytuacją, zaczynając np. płakać, kiedy partner coś chce nam powiedzieć. Kłótnie dotyczą często codziennych spraw i nie ma tu powodu do krzyków lub szlochów. Kiedy nachodzi nas ochota na płacz, odejdźmy i zdystansujmy się od sytuacji – zobaczymy wówczas, że nasze reakcje są nieco przesadzone.  Pamiętamy o szacunku i miłości Nie zapominajmy, że osoba, z którą się kłócimy, jest kimś dla nas najbliższym. Podczas konfliktu nie powinny mieć miejsca oskarżenia, groźby, żadna ze stron nie powinna usłyszeć też wyzwiska pod swoim adresem. Jeśli zdarzy się nam obrazić partnera podczas ożywionej dyskusji, musimy nauczyć się mówić „przepraszam”, i to natychmiast po zaistniałym incydencie. Jeżeli zaś to on nas zrani niewłaściwymi słowami, nie odpowiadajmy tym samym. Wystarczy wówczas powiedzieć: „To, co powiedziałeś, obraziło mnie. Czy naprawdę musimy rozmawiać o problemach w taki sposób?” Do partnera zwracamy się zawsze z szacunkiem, ale też wymagamy od niego szacunku i kultury – a jeśli dalej nas obraża, nie kontynuujemy rozmowy i odchodzimy. Ważne jest także, aby wymianę zdań zakończyć pozytywnie. Dobrze na koniec się objąć i zapewnić się wzajemnie, że darzymy się uczuciem. Miłość, wyrażana także w sytuacjach niezgody, może być skutecznym sposobem na unikanie kłótni. Tekst: na podst. Psychologies.com/Anna Loska/sr, kobieta.wp.pl POLECAMY: ** Wszyscy jesteśmy zazdrośnikami** ** Depresja podwyższa ryzyko Alzheimera** ** Małżeństwo cieszy tak, jak wysokie zarobki** **Jaki partner do Ciebie pasuje? Zrób test doboru partnerskiego!**"
http://kobieta.wp.pl/jakie-bledy-w-komunikacji-popelniamy-5982694684201601a,"Jakie błędy w komunikacji popełniamy? „Komunikowanie” –  pojęcie to wywodzi się z łaciny: <i>communis</i> – ''wspólny'' i wskazuje na proces tworzenia wspólnoty z kimś. „Komunikacja”  -  określenie to pochodzi od łacińskiego czasownika <i>communico</i>, <i>communicare</i>, co oznacza uczynić wspólnym, połączyć, udzielić komuś wiadomości, naradzać się. „Komunikowanie” – pojęcie to wywodzi się z łaciny: communis – ''wspólny'' i wskazuje na proces tworzenia wspólnoty z kimś. „Komunikacja” - określenie to pochodzi od łacińskiego czasownika communico, communicare, co oznacza uczynić wspólnym, połączyć, udzielić komuś wiadomości, naradzać się. Również gdy weźmiemy pod uwagę łaciński rzeczownik communio, wskazuje on na wspólność, poczucie łączności. Współcześnie w edukacji i w życiu zawodowym na ogół nie zwraca się uwagi na ten aspekt komunikacji. Brak nam wiedzy, narzędzi, technik, umiejętności wspomagających nas w dobrym porozumiewaniu się z innymi ludźmi, nawiązywaniu kontaktu i zrozumienia, współpracy i kooperacji w szukaniu rozwiązań kwestii spornych. Korzystamy natomiast z wzorców i ćwiczymy się w debatowaniu, myśleniu krytycznym, walce na argumenty, dyskusjach polemicznych, konfrontacji, negocjacjach pozycyjnych - wiele z cech naszego wyuczonego systemu komunikacji jest więc sprzeczne z celami komunikacji. Co więcej, wpojony i utrwalony w ten sposób styl porozumiewania się prowadzi do braku zrozumienia w relacjach, do eskalacji konfliktów, do wrogości. Podobnie dzieje się w naszych relacjach zawodowych, sąsiedzkich, biznesowych i w naszym życiu prywatnym. Posługujemy się repertuarem negatywnych nawyków, które sobie przyswoiliśmy. Nic dziwnego, że coraz więcej osób w naszym społeczeństwie cierpi z powodu samotności, coraz częściej oskarżamy się o przemoc, mobbing. Związki rozpadają się po pierwszych kłótniach i kryzysach, z roku na rok wzrasta liczba rozwodów. Najczęściej każdy z partnerów ma żal do drugiego i obciąża go winą za to, co się stało. Nawet po kilku latach od rozstania, w sytuacjach, kiedy na przykład trzeba porozumiewać się w sprawach opieki nad dziećmi, wraca poziom wzajemnej niechęci, często nienawiści, a postawy i zachowania nacechowane są ogromną agresją. Poczucie krzywdy, obwinianie innych, wrogość, są pielęgnowane latami, zmiana kolejnego partnera życiowego niejednokrotnie nie przynosi też ulgi. Komunikacja – kontakt, wzajemne zrozumienie, współpraca w celu podjęcia wspólnych ustaleń – jest na ogół zablokowana poprzez własny styl myślenia o trudnościach w relacjach. W silnych emocjach związanych z konfliktami padają mocne słowa, oskarżenia, krytyka, obwinianie, deprecjonowanie drugiej osoby, wyciąganie żali i krzywd z przeszłości. Starcia, kłótnie niewątpliwie związane są z tym, że nie umiemy słuchać innych z uwagą, z otwartością na inną perspektywę. Jesteśmy skupieni na swoich myślach, napędzanych emocjami, spieramy się o racje i ich ważność (moja racja kontra racja drugiej strony). W słuchaniu innych przeszkadza nam identyfikowanie się z tym, co myślimy w danej sprawie, z naszymi opiniami, przekonaniami, poglądami. Im bardziej jesteśmy przywiązani do własnych koncepcji, tym bardziej utożsamiamy się z nimi i blokujemy na zmianę perspektywy spojrzenia. Tym więcej generujemy też w sobie niewygodnych emocji, które napędzają dalej te same myśli skupione wokół własnego oglądu sytuacji. Walczymy wtedy przeciw drugiej stronie, próbujemy nakłonić ją do przyjęcia naszego punktu widzenia i uznania go za jedyny możliwy. Nie zdajemy sobie na ogół sprawy, że w ten sposób sami w sobie tłumimy nasze zdolności poznawcze i kreatywność, powstają w nas przeszkody ku zrozumieniu sytuacji, siebie i drugiego człowieka. Co zrobić, aby mimo trudnych doświadczeń i okoliczności, mimo kwestii spornych i silnych emocji, możliwe było w porozumienie z szacunkiem, z wzajemnym uwzględnieniem odmiennych perspektyw, skupieniem na celach rozmowy i priorytetach? Przede wszystkim warto nauczyć się nabierania dystansu do własnej perspektywy i uznania, że można na różnice i problemy spojrzeć również z innego punktu widzenia. Warunkami i niezbędnymi elementami komunikacji, gdy chcemy zrozumieć się, nawiązać kontakt i uzyskać wsparcie, dojść do porozumienia w konflikcie, będą: Elementy języka porozumienia: Alicja Krata – mediator; trener/coach, superwizor; Prezes Zarządu Fundacji MEDIARE: Dialog-Mediacja-Prawo; założycielka Szkoły Miłości – w ramach projektu realizuje spotkania, seminaria, debaty, warsztaty, których celem jest doskonalenie miłości w relacjach międzyludzkich, budowanie dialogu i pokoju w rodzinach i grupach społecznych. (akr/bb), kobieta.wp.pl Więcej na temat psychologii: ** Nawyki z dzieciństwa – czy je jeszcze masz?** ** Czy jesteś stabilna emocjonalnie?** ** Jak walczyć ze stresem?** ** Kiedy zazdrość niszczy związek?**"
http://kobieta.wp.pl/kobieta-i-mezczyzna-sposob-na-komunikacje-idealna-5982674655057025a,"Kobieta i mężczyzna - sposób na komunikację idealną! Ona jest emocjonalna, on – racjonalny. Jak połączyć emocje z rozumem? Nie da się? Jakże często tak myślimy… I zamiast szukać możliwości komunikowania się tak, aby do siebie docierać, wiele par zaczyna koncentrować się na tym, co różni i dzieli oraz utwierdzać w błędnym przekonaniu, że porozumienie między kobietą a mężczyzną nie jest możliwe. Ona jest emocjonalna, on – racjonalny. Jak połączyć emocje z rozumem? Nie da się? Jakże często tak myślimy… I zamiast szukać możliwości komunikowania się tak, aby do siebie docierać, wiele par zaczyna koncentrować się na tym, co różni i dzieli oraz utwierdzać w błędnym przekonaniu, że porozumienie między kobietą a mężczyzną nie jest możliwe. Skąd bierze się mit, że małżonkowie/partnerzy nie mogą komunikować się w sposób wzajemnie zrozumiały? Najczęściej wynika to ze stereotypowego myślenia, że do emocji mają prawo tylko kobiety, a mężczyźni powinni budować swoją siłę poprzez ich nieodczuwanie, a skupienie na racjonalnym myśleniu. Pary, które potrafią rozwijać inteligencję emocjonalną swojego związku, wiedzą doskonale, że takie postrzeganie różnic między kobietą a mężczyzną jest bardzo powierzchowne. Emocje są częścią naszego funkcjonowania, nie możemy ich nie przeżywać (chyba, że ktoś ma uszkodzoną tę część mózgu, która jest za nie odpowiedzialna np. po wypadku, urazie głowy itp.). Doświadczamy ich wszyscy, niezależnie od płci, wieku, doświadczenia życiowego, wiedzy i umiejętności, poziomu inteligencji, wykształcenia itd. Są one siłą napędową naszych działań, uświadamiają nam nasze potrzeby, motywują nas do podejmowania wysiłku. Na przykład złość i zazdrość wywołana tym, że mąż z radością i zaangażowaniem opowiada codziennie o swojej pracy zawodowej, może zmotywować żonę do myślenia o zmianach we własnym życiu i do poszukiwań ciekawszej, twórczej pracy. Najpierw pojawia się energia emocji - a potem można z niej skorzystać, gdy pokierujemy nią świadomie. Zdarza się też, i to znacznie częściej, że ulegamy tzw. porwaniom emocjonalnym i reagujemy odruchowo i bezmyślnie, zanim podejmiemy świadomą decyzję o tym, co tak naprawdę chcemy zrobić. Zazdrość i złość, którą żona odczuła w rozmowie z mężem, i uświadomiła sobie, że potrzebuje zmian w swoim życiu zawodowym, zadziała wtedy inaczej. Gdy podda się tym emocjom i skupi na tym, aby wytknąć mężowi, że zaniedbuje ją i dom, generować będzie w sobie coraz więcej złości, a wraz z nią innych niewygodnych emocji – żalu, smutku, rozgoryczenia itd. One będą z kolei wywoływać coraz więcej myśli o tym, że nie jest ważna dla męża, bo dla niego tylko praca się liczy, że już się nie kochają jak dawniej, że oddalili się od siebie, że on jest egoistą i pracoholikiem itp. Tego typu myśli będą stymulować coraz więcej niewygodnych emocji. W takim zapętleniu można trwać jeszcze bardzo długo, jeśli coś nie pomoże go przerwać. Może to być np. empatyczna reakcja męża: „Z tego, co słyszę, bardzo dla Ciebie ważne jest to, abyśmy rozmawiali o nas i o naszym związku, poświęcając temu więcej czasu niż życiu zawodowemu. Czy dobrze Cię zrozumiałem, czy też chciałaś wyrazić coś innego?”. Taka wypowiedź może spowodować „otrząśnięcie się” z emocji i pozwolić żonie na zastanowienie się, co takiego jest ważne dla niej w tym momencie, że uruchomiły się w niej aż tak silne emocje. Każda bowiem sytuacja, gdy mamy do czynienia z potęgą niewygodnych emocji, które próbują nami zawładnąć, jest sygnałem, że drzemią w nas jakieś ważne potrzeby, które na ten moment nie są zaspokojone. Warto nauczyć się „czytać” te informacje, skupiając się na tym, aby rozpoznać uczucia, nazwać je, pobyć chwilę z nimi. Gdy im nie zaprzeczamy, gdy nie próbujemy uwolnić się od nich, gdy ich się nie boimy, same się wyciszają. A wtedy mamy możliwość zastanowienia się nad tym, co w nas się odzywa: czy chcemy teraz rozmowy z partnerem o naszym związku, czy też chodzi nam o znalezienie ciekawszej pracy, albo potrzebujemy odpoczynku i relaksu wspólnie z mężem. Ważne jest to, aby uświadamiać sobie, jaka potrzeba w danym momencie jest najbardziej żywa, a nie analizować, a tym bardziej wypowiadać, wszystkich, jakie widzimy w relacji z partnerem. To jest właśnie najtrudniejsza sztuka – dotrzeć do tego, co najbardziej istotne w danej chwili. A potem – uświadomić sobie, że można o tym porozmawiać, dając też szansę mężowi na to, że on w tym samym czasie przeżywa emocje i ma jakieś swoje potrzeby i pragnienia. Na początku, gdy partnerzy uczą się asertywności i wyrażania potrzeb, pojawia się element skupienia na sobie. Każdy walczy o to, aby to, co właśnie odkrył, zauważył w sobie, było zaspokojone. Tymczasem we wzajemnym porozumieniu nie chodzi o to, aby wymusić spełnianie naszych potrzeb przez małżonka, ale powiedzieć o nich tak, aby je usłyszał, i sam mógł okazać empatię. A gdy otwieramy się na słuchanie i poznanie potrzeb partnera, tym łatwiej zapanować nam też nad własnymi emocjami, aby nami nie kierowały i nie popychały ku manipulacjom, żądaniom. Mężczyzna, który ma poczucie, że został wysłuchany, też lepiej poradzi sobie ze swoimi emocjami i będzie w stanie usłyszeć to, co jest dla kobiety ważne. A wtedy – można prowadzić dalej świadomą rozmowę, zarówno na poziomie emocjonalnym, okazując sobie wzajemnie empatię dla uczuć i pomagając dotrzeć do potrzeb, jak na racjonalnym, rozważając i uzgadniając takie rozwiązania, które będą mogły zaspokoić potrzeby jednej i drugiej strony. Tym samym - emocjonalna kobieta staje się również racjonalna, a racjonalny mężczyzna ze swobodą porusza się w sferze emocjonalnej. Alicja Krata – mediator; trener, superwizor; Prezes Zarządu Fundacji MEDIARE: Dialog-Mediacja-Prawo; założycielka Szkoły Miłości, w ramach której prowadzi coaching oraz warsztaty dla osób i par, które chcą budować dobre relacje, dialog i współpracę, tworzyć szczęśliwe związki. (akr/bb) Więcej na temat psychologii: ** Jak dbać o związek?** ** Od miłości do nienawiści** ** Kiedy złość niszczy związek...** ** Jak wytłumaczyć córce rozwód?** **Jak zbudować szczęśliwy związek?**"
http://kobieta.wp.pl/jezyk-kobiet-jezyk-mezczyzn-5982398116917889a,"Język kobiet, język mężczyzn... W porozumiewaniu się między kobietą i mężczyzną często zdarzają się konflikty. Małżonkowie, partnerzy, współpracownicy różnej płci mają trudności z komunikacją. Choć intencje na ogół mają dobre. I chcą jak najlepiej wyrazić to, co jest ważne dla każdej ze stron... Różnice mogą dzielić. Ale ich świadomość może pomóc we wzajemnym zrozumieniu. W porozumiewaniu się między kobietą i mężczyzną często zdarzają się konflikty. Małżonkowie, partnerzy, współpracownicy różnej płci mają trudności z komunikacją. Choć intencje na ogół mają dobre. I chcą jak najlepiej wyrazić to, co jest ważne dla każdej ze stron... Różnice mogą dzielić. Ale ich świadomość może pomóc we wzajemnym zrozumieniu. Postrzeganie odmienności między płciami staje się często pułapką. Prowadzi do oskarżania o to, że to druga strona uniemożliwia dialog, wywołuje konflikty, nie chce i nie potrafi nawiązać rozmowy. Komunikacja między kobietą i mężczyzną w istocie nie zawsze jest prosta i łatwa. Wiele konfliktów wynika z tego, że ten sam fakt, ta sama sytuacja, są zupełnie inaczej opisywane oraz interpretowane przez każde z nich. Kulturowo też co innego i w inny sposób wypada wyrażać kobiecie, a co innego mężczyźnie. Kobiety na przykład mają przyzwolenie na bycie emocjonalnymi, mężczyznom tych emocji wyrażać nie wypada. Różnice te pokazuje i omawia Udo Haeske w książce Konflikty w życiu zawodowym. Mediacja i trening w rozwiązywaniu problemów. Specyficzne dla obu płci różnice przedstawione przez Autora i zebrane w poniższej klasyfikacji, charakteryzują style komunikacji ""typowego"" mężczyzny i ""typowej"" kobiety. Podobieństwa i różnice języka kobiet i mężczyzn: K: cichy i raczej pytający,M:głośny i decydujący; K: dyskutowanie i mówienie ""tym"" - często na kilka różnych sposobów,M: niedotykanie tematu, rozmowa oznacza szybkie ""zagadanie"" tematu; POLECAMY: ** Wybierz urodzinowe logo WP!** K: treść komunikacji odnosi się do relacji, do tego, co dzieje się we wzajemnych interakcjach,M: treść rozmowy odnosi się do sprawy albo do faktów; K: komunikacja skierowana jest na okazanie zrozumienia,M: komunikacja jest skierowana na oferowanie rozwiązań; K: mimika i gesty są pełne wyrazu oraz impulsywne - co z punktu widzenia wielu osób sprawia wrażenie niepewności, zagubienia emocjonalnego,M:mimika i gesty są zminimalizowane i kontrolowane - co przez innych jest często odbierane jako zimne i pozbawione uczuć; w naszym społeczeństwie słaby wyraz uczuć jest również znakiem (pozornej) pewności siebie; K:krytyczne uwagi i życzenia są wyrażane pośrednio,M:krytyczne uwagi, życzenia i krytyka są wyrażane bezpośrednio; K:ukrywanie złości - szczere i wyraźne pokazanie złości nie jest akceptowane wśród kobiet,M: złość jest okazywana otwarcie, co wyraża się w odpowiedniej mimice, w podwyższonym tonie głosu i w jednoznacznej postawie; POLECAMY: ** Wybierz urodzinowe logo WP!** K: przyznawanie się do słabości i otwarte jej okazywanie (zwłaszcza wśród przyjaciół),M:ukrywanie słabości i przyznawanie się do niej tylko w konkretnych warunkach; K: w sytuacjach kryzysowych powszechna jest szczera skarga, możliwość wyrażenia swojego cierpienia i bólu,M: sytuacje kryzysowe nie są dopuszczalne: mężczyzna woli cierpieć sam i próbuje sobie sam dawać sobie z tym radę. W praktyce rzadko która kobieta i rzadko który mężczyzna jest jednak takim ""czystym"" odzwierciedleniem tych charakterystyk. Współczesne kobiety używają dziś często w rozmowach ""stylu męskiego"", a mężczyźni ""stylu kobiecego"". Można więc traktować to porównanie wyłącznie jako metaforę różnych kultur językowych. Warto wiedzieć, że różnice tego typu istnieją. I zobaczyć, że nie muszą być źródłem nieporozumień. Konflikty rodzą się wtedy, gdy od drugiej osoby oczekuje się identycznego zachowania jak własne oraz oskarża się ją o to, że myśli i postępuje inaczej. Często wynika to właśnie z nieświadomości tego, że druga strona choćby ze względu na płeć może mieć całkiem inne spojrzenie na daną sprawę, temat, sytuację. Alicja Krata - mediator; trener; prezes Zarządu Fundacji Mediare: Dialog-Mediacja-Prawo; założycielka Szkoły Miłości, w ramach której prowadzi treningi indywidualne oraz warsztaty dla osób i par, które chcą budować dobre relacje, dialog i współpracę, tworzyć szczęśliwe związki. POLECAMY: ** Wybierz urodzinowe logo WP!**"
http://kobieta.wp.pl/empatii-warto-sie-uczyc-5982399724368513a,"Empatii warto się uczyć Skupienie na sobie, dążenia do samorealizacji, ciągły pośpiech i zajmowanie się wieloma sprawami na raz, nie sprzyja otwarciu na perspektywę przeżywania sytuacji życiowych przez drugiego człowieka. Żyjemy dziś w czasach, w których na ogół empatii dla innych nie mamy. Okazuje się, że mimo, iż wszyscy mamy zdolność do odczucia i zrozumienia tego, co przeżywa drugi człowiek, coraz rzadziej z niej korzystamy. Skupienie na sobie, dążenia do samorealizacji, ciągły pośpiech i zajmowanie się wieloma sprawami na raz, nie sprzyja otwarciu na perspektywę przeżywania sytuacji życiowych przez drugiego człowieka. Żyjemy dziś w czasach, w których na ogół empatii dla innych nie mamy. Okazuje się, że mimo, iż wszyscy mamy zdolność do odczucia i zrozumienia tego, co przeżywa drugi człowiek, coraz rzadziej z niej korzystamy. Jako istoty ludzkie potrzebując empatii na co dzień, na ogół nie możemy jej uzyskać. Nie dostajemy jej w rodzinach, szkołach, instytucjach, które mają nam służyć pomocą, podczas wizyty u lekarza, a czasem nawet u psychologa. Nie dostajemy jej tam, gdzie sam charakter sytuacji czy relacji stanowi o tym, że powinniśmy ją otrzymać. Ze względu na pośpiech, skupienie się na innych celach czy zadaniach, na przykład nauczaniu przedmiotu przez nauczyciela, czy pracach administracyjnych w przypadku urzędnika, sprawia, iż na co dzień ludzie nie nawiązują ze sobą bliskiego, empatycznego kontaktu. Agnieszka w wieku 36 lat zaczęła odczuwać coraz bardziej bóle w stawie biodrowym. Dotąd nie miała kłopotów ze zdrowiem, więc nie korzystała z pomocy lekarskiej. Na skutek bólu, który się nasilał i ograniczenia ruchów, była zmuszona udać się do lekarzy specjalistów. To był bardzo trudny czas dla niej. Była zrozpaczona, załamana, bała się, że dzieje się coś złego. Diagnozy kilku poleconych przez znajomych ortopedów były podobne, więc zyskała pewność co do tego, że nie uniknie operacji. Przedmiotowy stosunek lekarzy do niej był jednak szokiem. Wszyscy skupieni byli wyłącznie na wynikach badań i przypadku chorobowym. Nie interesował ich stan emocjonalny Agnieszki, jej obawy, lęki. Nie słuchali, gdy mówiła. Nie miała szans, aby opowiedzieć, jak zaczęły się problemy z jej biodrem, jak bardzo ją teraz boli, jak często ma dość życia... Znajomi pocieszali ją potem, że lekarze nie są od tego, aby wspierać terapeutycznie. Agnieszka z czasem nabrała dystansu do tego, że jej potrzeby nie mogły być zrealizowane w czasie tych wizyt. Nie zmieniła jednak zdania, że lekarz powinien umieć całościowo spojrzeć na pacjenta i przede wszystkim traktować go po ludzku, z uwrażliwieniem na jego stan psychiczny w danym momencie. ** 15 Lat WP! Świętuj z nami!** Empatii potrzebujemy wszyscy, nie tylko wtedy, kiedy doświadczamy tak jak Agnieszka wyjątkowo trudnych sytuacji. Okazanie empatii nie jest trudne. Nie trzeba robić nic więcej, a jedynie poświęcić swoją całkowitą uwagę osobie, która potrzebuje rozmowy, wysłuchania. Empatia to pełne szacunku zrozumienie cudzych przeżyć – zostawienie siebie i bycie blisko drugiego człowieka podczas rozmowy. Często zdarza się, że zamiast empatii pocieszamy innych zaprzeczając ich uczuciom („nie płacz, nic się nie stało”), udzielamy rad („zrób tak i tak”), pouczamy („powinnaś postąpić inaczej”), objaśniamy swoje własne stanowisko („ja uważam, że ...”), lub opowiadamy o sobie, co czuliśmy w podobnej sytuacji. Aby dać komuś empatię, trzeba wyciszyć swój umysł, zostawić własne myśli i całym sobą, z pełnym zaangażowaniem wysłuchać naszego rozmówcę. Takie zachowanie samo w sobie jest wielkim darem, dużą pomocą. Ten, kto ma możliwość wypowiedzenia się bez przerywania, bycia ocenianym, doradzania, doświadcza ulgi i zaczyna lepiej rozumieć, co się stało oraz czego potrzebuje. Odkrywa wtedy wewnątrz siebie własne siły, które pozwalają mu zapanować nad emocjami i znaleźć pomysły, jak samodzielnie poradzić sobie z problemami. Gdy umiemy okazywać empatię, możemy zapobiec eskalacji emocji, wybuchom przemocy. Łatwiej dzięki niej znieść cudzą odmowę czy krytykę, nie dopatrując się w niej dowodu, że nas odtrącono. Możemy słyszeć poza słowami, a nawet odkrywać uczucia i potrzeby wyrażane w milczeniu. Ludziom często udaje się przezwyciężyć największe trudności, gdy nawiążą dostatecznie bliski kontakt z kimś, kto potrafił empatycznie ich wysłuchać. Warto poszerzać świadomość, czym jest empatia oraz jak ogromne ma znaczenie w naszym życiu. Może dzięki temu w naszym społeczeństwie zaczęłoby wzrastać wzajemne zrozumienie i zaufanie. W dniu 02 października obchodzony jest Międzynarodowy Dzień Działań Empatycznych. Idea takiego świętowania zrodziła się w USA. Pomysł ma na celu w jak największej liczbie miejsc na świecie zaoferować w tym dniu empatię poprzez różne formy działania. Spróbujmy - każdy na swój sposób - w tym dniu okazywać jak najczęściej empatię. Empatycznych zachowań, empatycznego kontaktu z drugim człowiekiem, empatycznego słuchania i pokojowego rozwiązywania konfliktów między ludźmi można się uczyć, odkrywać na nowo i doskonalić. I tej nauki nigdy nie za wiele... Alicja Krata – mediator; trener; prezes Zarządu Fundacji Mediare: Dialog-Mediacja-Prawo; założycielka Szkoły Miłości, w ramach której prowadzi treningi indywidualne oraz warsztaty dla osób i par, które chcą budować dobre relacje, dialog i współpracę, tworzyć szczęśliwe związki. ** 15 Lat WP! Świętuj z nami!**"
http://kobieta.wp.pl/wiem-czego-chce-warto-wyrazac-potrzeby-5982684526462081a,"Wiem czego chcę - warto wyrażać potrzeby! Dobry negocjator przygotowując się do rozmów, zaczyna od uświadomienia sobie swoich własnych potrzeb i oczekiwań, jak też analizy tego, co jest lub może być ważne dla drugiej strony. Gdy umiemy docierać do potrzeb, wiemy o co nam chodzi, a tym samym możemy podejmować dobre decyzje. Dobry negocjator przygotowując się do rozmów, zaczyna od uświadomienia sobie swoich własnych potrzeb i oczekiwań, jak też analizy tego, co jest lub może być ważne dla drugiej strony. Gdy umiemy docierać do potrzeb, wiemy o co nam chodzi, a tym samym możemy podejmować dobre decyzje. Potrzebę trudno jest zdefiniować. Określa się ją jako stan braku w organizmie czegoś, co jest niezbędne do jego życia. „W psychologii współczesnej najbardziej zasadny jest podział potrzeb na biologiczne i społeczne. Pierwsze (np. potrzeba pokarmu, potrzeba wody, potrzeba seksualna) są związane z biologiczną strukturą organizmu; są one bardzo podobne u zwierząt i u ludzi. Drugie - np. potrzeba towarzystwa, potrzeby kulturowe, potrzeba władzy - powstają i rozwijają się w warunkach życia społecznego, nie opierają się na wrodzonych mechanizmach - są to potrzeby społeczne, charakterystyczne dla człowieka. Brak jest współcześnie pełnej spójnej teorii.” (na podstawie: Słownik psychologiczny pod redakcją Włodzimierza Szewczuka, Wiedza Powszechna, Warszawa 1985). Marshall B. Rosenberg, twórca koncepcji Nonviolent Communiation (w Polsce: Porozumienie Bez Przemocy) zachęca do takiego komunikowania się, aby poprzez świadomość swoich emocji docierać do potrzeb, które zostały niezaspokojone i wyrażać je w sposób asertywny. Jest zdania, że diagnozy, krytyka, osądy, oskarżenia, interpretacje cudzych zachowań to nawykowe, zastępcze formy ujawniania własnych potrzeb. Efekt ich stosowania jest na ogół przeciwny niż to, czego pragniemy i oczekujemy. Przyjrzymy się takiej sytuacji: żona wita męża po powrocie z pracy podniesionym głosem wypowiadając pretensje: „Dom to nie hotel. Może zamieszkasz w biurze, skoro tam ci lepiej niż z nami. Kiedy ostatni raz zająłeś się dziećmi? Jesteś egoistą i widzisz tylko swój czubek nosa!”. Zachowując się w ten sposób, chce, aby jej potrzeby były zaspokojone, ale strategia jaką przyjęła, wywołuje skutki sprzeczne z jej pragnieniami. Mąż, słysząc krytykę i oskarżenia, nie jest w stanie okazać jej empatii – albo wycofuje się w milczenie, albo zaczyna również ją atakować i krytykować, wyrażać swoje żale. Ten wieczór nie musiałaby przerodzić się w kłótnie i oddalić małżonków, gdyby umieli wyrażać swoje potrzeby wprost, bez odnoszenia się do drugiej strony. Ona mogłaby powiedzieć szczerze mężowi, że potrzebuje zainteresowania, współpracy i wsparcia w opiece nad dziećmi, więc brak jej jego obecności i pomocy w domu. Albo, że ważny dla niej jest czas spędzany wspólnie z nim i lubi, gdy jak najdłużej są razem wieczorami po pracy. Wtedy on, mając świadomość jej uczuć i potrzeb, mógłby wyjść im naprzeciw i zaproponować rozwiązania na przyszłość, w których by je uwzględnił. Bardzo często to kobiety nie umieją wprost wyrażać swoich potrzeb. Wpływ na to ma zarówno system patriarchalny, jak i wielowiekowa kultura - były one wychowywane tak, aby umiały dbać przede wszystkim o potrzeby innych. Po dziś dzień kobiety wciąż jeszcze biorą odpowiedzialność za to, jak czują się inni i starają się, aby zadowolić wszystkich wokół, zapominając o sobie. Wiele z nich uważa własne pragnienia za mniej ważne od tego, czego chcą inni, a nawet, gdy je zaspokajają, niejednokrotnie mają z tego powodu wyrzuty sumienia. Niespełnione potrzeby domagają się realizacji, więc gdy za długo są tłumione i niezauważane, dają o sobie znać w formie obarczania innych odpowiedzialnością i winą za własny stan emocjonalny i psychiczny. Najdotkliwiej „dostaje się” wtedy tym, dla których kobiety najbardziej się w życiu poświęcały - niejednokrotnie małżonkowi i dzieciom. Gdy przychodzą nam do głowy oskarżenia, żale, pretensje, warto sobie odpowiedzieć na pytanie: czego tak naprawdę chcę w tym momencie, jaka potrzeba się we mnie odzywa? Jeśli wyrazimy jasno i wprost swoje pragnienia, partner ma możliwość okazania nam zrozumienia. Gdy uciekamy się do ocen, interpretacji, porównań, osądów, rozmówca słyszy krytykę na swój temat. A jeśli jest krytykowany, z reguły nawykowo broni się lub kontratakuje. Nie zakładajmy, że nasz rozmówca będzie wiedział, albo się domyślał, o co nam chodzi. Szybciej mamy szansę uzyskać empatię dla naszych uczuć i potrzeb, gdy sami o nich wprost powiemy. Nie bójmy się wyrażać siebie – nikt przecież lepiej od nas samych nie może wiedzieć, co w nas jest żywe na ten moment, czego nam brak, co chcielibyśmy dostać, aby poczuć się lepiej. Alicja Krata – mediator; trener/coach, superwizor; Prezes Zarządu Fundacji MEDIARE: Dialog-Mediacja-Prawo; założycielka Szkoły Miłości – w ramach projektu realizuje spotkania, seminaria, debaty, warsztaty, których celem jest doskonalenie miłości w relacjach międzyludzkich, budowanie dialogu i pokoju w rodzinach i grupach społecznych. (akr/bb), kobieta.wp.pl Więcej na temat psychologii: ** Nawyki z dzieciństwa – czy je jeszcze masz?** ** Czy jesteś stabilna emocjonalnie?** ** Jak walczyć ze stresem?** ** Kiedy zazdrość niszczy związek?** **Gry damsko-męskie. Antyporadnik**"
http://kobieta.wp.pl/mowa-ciala-mowi-za-ciebie-5982679835395201a,"Mowa ciała mówi za ciebie Gestykulując rękami, poprawiając kosmyk włosów lub układając w pewien sposób nogi nieświadomie dajemy swojemu rozmówcy wiele informacji na nasz temat. Według psychologów, około 60 procent informacji przekazujemy w trakcie rozmowy poprzez tzw. komunikację niewerbalną, czyli mowę ciała. Jak się więc okazuje, to co mówimy nie jest tak ważne, jak informacje przekazywane przez nasze ciało. Gestykulując rękami, poprawiając kosmyk włosów lub układając w pewien sposób nogi, nieświadomie dajemy swojemu rozmówcy wiele informacji na nasz temat. Według psychologów, około 60 procent informacji przekazujemy w trakcie rozmowy poprzez tzw. komunikację niewerbalną, czyli mowę ciała. Psycholog Joseph Messinger w swojej książce „Te gesty nas zdradzają” opisuje szereg zachowań, które wiele mówią o naszym stosunku do rozmówcy, do omawianego tematu, a także informują o naszej osobowości. Poniżej prezentujemy kilka wskazówek, jak lepiej porozumiewać się poprzez mowę ciała oraz jak trafnie odczytywać prawdziwe intencje naszego rozmówcy. Powitania Jednym z najważniejszych momentów komunikacji niewerbalnej jest powitanie. Inaczej bowiem witamy się z naszymi znajomymi lub z rodziną, inaczej z szefem w firmie, a jeszcze inaczej z agentem w banku. Messinger w swojej książce zwraca uwagę na grę rąk podczas powitania. Autor dowodzi, iż uścisk ręki połączony z położeniem drugiej dłoni na ramieniu interlokutora wyraża nasz stosunek emocjonalny względem tej osoby. Jeśli więc kładziemy rękę na lewym ramieniu rozmówcy, wyrażamy w ten sposób swoje przyjazne nastawienie. Ułożenie dłoni na prawym ramieniu oznacza zaś, że próbujemy ograniczyć ambicje lub władzę osoby, z którą rozmawiamy. Nie jest więc to gest przyjazny, lecz taki, który daje informację: „kolego, przystopuj trochę, ja też mam ci coś do powiedzenia”.  Ruchy rąk Najwięcej komunikatów niewerbalnych wysyłamy poprzez ruchy rąk i mimikę twarzy. Możemy zauważyć, że osoby, które potrafią coś dobrze wytłumaczyć, często w swoich wypowiedziach w trafny sposób używają gestykulacji, dzięki której możemy lepiej skupić się na najważniejszych informacjach. Poprzez ruchy rąk dajemy też rozmówcy sporo wiadomości na nasz temat. Które gesty rąk najbardziej nas zdradzają? Kiedy coś mówimy i jednocześnie układamy dłonie na zewnątrz, w stronę rozmówcy, oznacza to, że pragniemy zyskać jego uwagę i dajemy znak, że nasze słowa dotyczą go w szczególny sposób. Z kolei dłonie skierowane do wewnątrz – w naszą stronę – informują rozmówcę o tym, że mamy charakter egocentryczny albo nie akceptujemy do końca tego, co on mówi. Jeśli zaś podczas przemowy opieramy nasze dłonie na stole lub na kolanach, może to sugerować, że nie czujemy się dobrze w roli mówcy. Zaciśnięte pięści mogą oznaczać tremę lub wrogość względem rozmówcy, otwarte dłonie zaś – zrozumienie i chęć wysłuchania zdania drugiej osoby. Messinger uważa ponadto, że ważnym elementem komunikacji niewerbalnej jest także relacja ręce - włosy. Sposób, w jaki dotykamy naszych włosów w trakcie rozmowy jest, jak się okazuje, cennym źródłem informacji na nasz temat. Ciągłe poprawianie i przygładzanie włosów, dla przykładu, oznacza niecierpliwość. Rozmówca „mówi” nam w ten sposób, że nie chce wysłuchać do końca tego, co mamy mu do powiedzenia. Osoba, która w trakcie rozmowy ciągle bawi się kosmykiem włosów (np. nawija go na palec), daje nam znak, że nie do końca dowierza naszym słowom albo że chce się od nas zdystansować. Kobieta, która zakłada w trakcie rozmowy włosy za uszy, jest zainteresowana tym co mówimy i chce jak najlepiej zrozumieć nasz wywód. Przeczesywanie włosów palcami lub unoszenie ich dłonią może być z kolei przejawem tego, że chcemy spodobać się rozmówcy i go uwieść (ten gest wykonujemy stosunkowo rzadko podczas rozmowy z drugą kobietą). Mimika twarzy Na naszych twarzach najmocniej odbijają się uczucia, które nam towarzyszą podczas rozmowy. I nie musimy wcale się uśmiechać, kiedy coś nas ucieszy, ani robić „złej miny”, gdy coś nas zdenerwuje, aby druga osoba odczytała nasze prawdziwe uczucia. Język mimiki twarzy jest dużo bardziej złożony. Przyjrzyjmy się ruchom poszczególnych części twarzy, które najbardziej nas zdradzają. Zagryzanie warg oznacza, według Messingera, że znajdujemy się w sytuacji niewygodnej, z której chcielibyśmy uciec. Osoba, która często stuka palcem w swoje usta, jest z reguły indywidualistą. Jeśli natomiast nasz rozmówca słuchając nas, układa usta „w dzióbek”, to daje nam znak, że czuje się lepszy od nas i traktuje nas z góry. Jeśli zaś nasz interlokutor drapie się regularnie w nos w trakcie naszego wywodu, to znaczy, że nie do końca dowierza naszym słowom i że jest sceptyczny w stosunku do tego, co mówimy. Nasz rozmówca zmarszczy brwi jeżeli to, co mówimy, wyda mu się podejrzane. Według Messingera ważny jest także sposób, w jaki się uśmiechamy. Pokazywanie górnych zębów może być oznaką uwodzicielstwa, odkrywanie zębów szczęki dolnej charakterystyczne jest zaś dla osób nieśmiałych lub takich, które chcą, aby oceniać je jedynie na podstawie ich czynów i osiągnięć, a nie wyglądu zewnętrznego. Pokazywanie wszystkich zębów przy uśmiechu oznacza z kolei, że chcemy zaistnieć publicznie i być rozpoznawalni oraz zapamiętani przez współrozmówców. Tekst na podst. Marie Claire Anna Loska (al/mtr), kobieta.wp.pl POLECAMY: ** Otyła kobieta nie zazna szczęścia ze szczupłym mężczyzną?** ** W ten sposób najczęściej wykrywamy zdradę** ** Czemu mężczyzn fascynują kobiece piersi?** ** Tego w Polkach boją się mężczyźni** **Tajniki uwodzicielskiej mowy ciała**"
http://kobieta.wp.pl/jak-mowic-cialem-5982424124884097a,"Jak mówić ciałem? Przekraczasz próg pewnym krokiem. Zdecydowanym ruchem wyciągasz dłoń do przywitania, na twojej twarzy gości lekki, serdeczny uśmiech. Teraz wyobraź sobie drugą sytuację. Wchodzisz do pokoju powoli, rozglądając się nerwowo. Przekraczasz próg pewnym krokiem. Zdecydowanym ruchem wyciągasz dłoń do przywitania, na twojej twarzy gości lekki, serdeczny uśmiech. Teraz wyobraź sobie drugą sytuację. Wchodzisz do pokoju powoli, rozglądając się nerwowo. Dłoń ściskasz niepewnie, minę masz posępną. Jak myślisz, która postawa zwiększa twoje szanse na zdobycie pracy? Mowa ciała to potężna, lecz niedoceniana, broń. Potrafisz z niej korzystać? Bez względu na to, w którym zakątku świata się znajdziemy, każdy bezbłędnie odczyta z twarzy radość, gniew, lęk czy wstręt. Mowa ciała i mimika to główne środki wykorzystywane przez dziecko, dopóki nie nauczy się komunikować swoich potrzeb słowami. Widząc kogoś po raz pierwszy, już po kilku sekundach potrafimy określić, w jakim znajduje się nastroju i czy ma ochotę na rozmowę. Komunikacja niewerbalna, czyli właśnie mimika, gesty, postawa ciała, odgrywa niebagatelną rolę w codziennym życiu. Często zbyt dużą wagę przykładamy do słów, nie zdając sobie sprawy z tego, że to właśnie nasze ciało „mówi” najwięcej. Wiedza na temat znaczenia konkretnych gestów pozwala nam lepiej odczytywać komunikaty nieświadomie wysyłane przez drugą osobę. Co więcej, modyfikując własną mowę ciała, możemy wpływać na to, jak postrzegają nas inni. Wystarczy wspomnieć takie sytuacje jak rozmowa kwalifikacyjna czy randka, aby zdać sobie sprawę z ogromu możliwości, jakie kryje w sobie zdobycie tej wiedzy. Co oznacza krzyżowanie rąk, pocieranie nosa czy bawienie się długopisem? Otwórz się Do najważniejszych pojęć z zakresu komunikacji niewerbalnej należy otwarta – lub zamknięta – postawa ciała. Jak wygląda? Wystarczy porównać dwie osoby. Pierwsza z nich siedzi na krześle z rękami skrzyżowanymi, mocno przylegającymi do klatki piersiowej. Skrzyżowane są również nogi. Sylwetka jest odchylona do tyłu. Taką postawę określa się mianem „zamkniętej” i – jak łatwo się domyślić – nie zachęca do kontaktu. Sygnalizuje brak pewności siebie, niechęć wobec otoczenia, a czasem – zwłaszcza gdy dłonie są zaciśnięte – również gniew. Jeśli nie chcesz, aby postrzegano cię w taki sposób, musisz swoją postawę „otworzyć”. Jak? Nie krzyżuj rąk ani nóg. Dłonie mogą swobodnie spoczywać na udach, możesz nimi lekko gestykulować. Pokazywanie rozmówcy wnętrz dłoni uznawane jest za gest wskazujący na prawdomówność i szczerość. Jeśli dodatkowo pochylisz się do przodu i ustawisz stopy w jego kierunku, dasz do zrozumienia, że słuchasz z zaciekawieniem i uwagą. Osoba o takiej otwartej postawie wzbudza zaufanie i sympatię, w przeciwieństwie do osoby opisanej powyżej. POLECAMY: ** Kobieta przedsiębiorcza chce więcej** ** Sposoby na poniedziałkową depresję** ** Kobieca solidarność zanika w seksistowskim środowisku** ** Po tym poznasz, że umowy o pracę nie podpiszesz** Warto jednak wiedzieć, że nie każdy gest u wszystkich oznacza dokładnie do samo. Ktoś może krzyżować ręce, bo tak mu wygodniej lub po prostu… zimno. Również i skrzyżowanych nóg nie można interpretować jako jednoznacznego sygnału świadczącego o negatywnym nastawieniu. Dlatego tak ważne jest, aby zwracać uwagę także na inne elementy – wyraz twarzy, napięcie ciała, ton głosu. Na rozmowie kwalifikacyjnej Wiele osób nie zdaje sobie sprawy z tego, że mowa ciała to – oczywiście obok kwalifikacji – podstawowy klucz do sukcesu w czasie rozmowy o pracę. Na co należy zwracać uwagę? Liczy się już pierwsze wrażenie – serdeczny uśmiech, pewny chód i zdecydowany uścisk dłoni. Warto przyjąć otwartą postawę ciała. Jeśli będziesz tworzyć barierę w postaci skrzyżowanych rąk i nóg, rekruter odniesie wrażenie, że jesteś osobą zamkniętą w sobie, nieśmiałą, a więc i nieumiejącą pracować w zespole. Lepiej powstrzymać się od głośnego, nerwowego śmiechu oraz bawienia się długopisem, kartką czy czymkolwiek, co wpadnie w ręce. Błędne jest przekonanie, że nieustannie należy wpatrywać się w drugą osobę. Może to prowadzić do tego, że poczuje się po prostu nieswojo. Nie oznacza to jednak, że powinnaś unikać jakiegokolwiek kontaktu wzrokowego – wówczas będziesz sprawiać wrażenie nieśmiałej bądź nieszczerej. Wystarczy, że kontakt wzrokowy będziesz utrzymywać przez mniej więcej 50 proc. ogólnego czasu rozmowy. Na randce Znajomość tajników komunikacji niewerbalnej będzie przydatna również w czasie… randki. Zainteresowanie okażesz poprzez wspomniane nachylenie się w kierunku rozmówcy, uśmiech, przytakiwanie. Unikaj gestów, które mogą świadczyć o tym, że jesteś znudzona. Taki sygnał wysyła przyglądanie się paznokciom, nerwowe kręcenie stopą, rozglądanie się dookoła czy – co wydaje się oczywiste – ziewanie. Pozytywnie zostanie odebrane lekkie przechylanie głowy – oznaka zaciekawienia – odgarnianie włosów, bawienie się kieliszkiem. Jeśli masz wątpliwości co do szczerości rozmówcy, zwróć uwagę na subtelne znaki, które mogą wskazywać na to, że kłamie – zasłanianie ust dłonią i pocieranie nosa. (map/sr) POLECAMY: ** Kobieta przedsiębiorcza chce więcej** ** Sposoby na poniedziałkową depresję** ** Kobieca solidarność zanika w seksistowskim środowisku** ** Po tym poznasz, że umowy o pracę nie podpiszesz**"
http://kobieta.wp.pl/ciagla-racja-to-frustracja-5982746404815489a,"Ciągła racja to frustracja Znowu jest okazja, aby komuś zwrócić uwagę, wytknąć błąd, powiedzieć mu, jak mógłby zrobić coś inaczej... Znasz to uczucie? Nieustanne udowadnianie, że mamy rację, może skutecznie popsuć humor. I to nie tylko krytykowanym, ale też krytykującym! Znowu jest okazja, aby komuś zwrócić uwagę, wytknąć błąd, powiedzieć mu, jak mógłby zrobić coś inaczej... Znasz to uczucie? Nieustanne udowadnianie, że mamy rację, może skutecznie popsuć humor. I to nie tylko krytykowanym, ale też krytykującym! Hasło „Ciągła racja to frustracja” pojawia się między innymi w książce amerykańskiego psychoterapeuty Richarda Carlsona „Nie zadręczaj się drobiazgami”. Ten ceniony autor poradników zakłada, że w każdym z nas drzemie chęć, aby oceniać innych: kolegów, szefa, innych kierowców na drodze. Mało tego, lubimy nie tylko ich oceniać, ale też doradzać im, jak mają się zachować, i korygować ich działania. Powód jest prosty. Robimy to, aby poczuć się lepiej i dowartościować w ten sposób nasze ego. Czy jednak nie wydaje wam się to bronią obosieczną? Dobry nastrój czyimś kosztem Oczywiście, łatwo kogoś skrytykować i błyskawicznie poprawić sobie nastrój jego kosztem – mówi psycholog Beata Jaroszewska. – Ale to nie działa na dłuższą metę. Przypatrzmy się samym sobie. Nawet jeśli komuś pokażemy, że bezdyskusyjnie mamy rację, i okażemy w ten sposób naszą wyższość, to dobry humor nie przetrwa w nas długo. A uraz w naszym otoczeniu zostanie – dodaje psycholog. Podobnie sprawa ma się z przypisywaniem sobie odpowiedzialności za wszystkie sukcesy. Słyszymy często, że sukces ma wielu ojców. – I wielu z nas zachowuje się właśnie jak ojcowie wszystkich sukcesów dookoła – tłumaczy Beata Jaroszewska. – Zaproponowałam mężowi nowy system zawożenia dzieci do szkoły, zaplanowaliśmy go, zastosowaliśmy od nowego roku szkolnego, to coś się udało, a ja w rozmowie z koleżanką przypisałam sukces tylko sobie. Czy miałam rację? W moim subiektywnym odczuciu tak, ale bez mojego męża to by się po prostu nie udało – dodaje psycholog.Co więcej, ciągła pogoń za posiadaniem racji zabiera dużo energii i 
zaangażowania. Może jest tak, że rozsądniej jest przeznaczyć je na coś innego, bardziej twórczego? Od racji do... zepsutych wakacji Na sprawę trzeba spojrzeć jasno: nie chodzi tu o to, żebyśmy byli ulegli wobec innych, nawet tych gorzej przygotowanych merytorycznie od nas. Nie chodzi też o rezygnację z własnych poglądów. – Posiadanie racji to świetna sprawa, powód do dumy i satysfakcji – mówi Jaroszewska. – Ale od posiadania racji jest bardzo krótka droga do upierania się przy swoim stanowisku za wszelką cenę. A za to płacimy już bardzo wysoką cenę. Wysoką, bo jest nią nasz spokój, często dobry humor i wdzięczność, z jaką fajnie jest patrzeć na świat. Znam takich, którym to zaciekłe upieranie się zepsuło niejeden urlop i niejedno spotkanie towarzyskie – wymienia ekspert. Psychologowie i trenerzy czasami radzą swoim klientom, żeby ci dla próby zrezygnowali ze swoich racji i przez tydzień czytali gazety reprezentujące inny niż ich punkt widzenia. Liberałowie niech czytają konserwatywne teksty. I odwrotnie. Prawicowcy niech zajrzą na lewicowe strony internetowe. – To wszystko można potraktować jak detoks od racji! Oczywiście nie chodzi o 
to, żeby zaraz zmieniać swoje poglądy i racje, ale o to, żeby poszerzyć swoje horyzonty i wyćwiczyć wyrozumiałość – mówi Beata Jaroszewska.
Żeby to przełożyć na nasze życie, zróbmy kolejne ćwiczenia. Michał Dobrołowicz, ** hellozdrowie.pl**"
http://kobieta.wp.pl/mediacja-obie-strony-maja-racje-5982683073847937a,"Mediacja - obie strony mają rację? W konfliktach, kiedy wzmagają się silne emocje, gdy przestajemy słuchać się wzajemnie, choć każda ze stron bardzo pragnie być wysłuchana, na ogół trudno jest o porozumienie. Każdy walczy o swoją rację, przekonany, że gdy tylko przekona do niej partnera, spór zostanie rozwiązany. Gdy efekty są przeciwne, warto skorzystać z mediacji. W konfliktach, kiedy wzmagają się silne emocje, gdy przestajemy słuchać się wzajemnie, choć każda ze stron bardzo pragnie być wysłuchana, na ogół trudno jest o porozumienie. Każdy walczy o swoją rację, przekonany, że gdy tylko przekona do niej partnera, spór zostanie rozwiązany. Gdy efekty są przeciwne, warto skorzystać z mediacji. Rozbieżność zdań nie musi oznaczać konfrontacji, a może stanowić punkt wyjścia do rozpoczęcia rozmów nastawionych na znalezienie rozwiązania konfliktu. Na czym polega rola bezstronnego i neutralnego mediatora, ilustruje pewna historia o kłócącym się małżeństwie i mądrym rabbim. Małżeństwo, które wdało się w kłótnie, przeradzające się w zaciętą walkę, nie mogło osiągnąć porozumienia. Oboje jednak bardzo się kochali, zależało im na tym, aby nie narażać swojego związku na zniszczenie. Pragnęli być razem, pokonać trudności i znaleźć sposoby, jak poradzić sobie z konfliktami. Postanowili więc, że pójdą do rabbiego i poproszą go o radę. Najpierw rabbi uważnie wysłuchał męża i powiedział: ""Twoje argumenty są rozsądne i zrozumiałe. Całkowicie się z tobą zgadzam"". Potem żona przedstawiła problem nieporozumień między nią a mężem z własnej perspektywy. Rabbi słuchał jej uważnie i jej słowa wywarły na nim ogromne wrażenie. Gdy skończyła, zastanowił się chwilę i powiedział do niej: ""No tak, z tego wynika, że masz rację"". Następnie dodał: ""Z twoich argumentów przemawia zdrowy rozsądek i w pełni mogę zgodzić się z tym, co powiedziałaś"". Przy tej rozmowie obecna była żona rabbiego, która w rogu pokoju składała pranie i przysłuchiwała się rozmowie. Poprosiła, aby mąż na chwilę z nią wyszedł i powiedziała: ""Ależ mój mężu, nie wiem, jak to możliwe, że zgodziłeś się z każdą ze stron. Przecież to jest kompletnie nielogiczne. To niemożliwe, żeby obie strony miały rację"". Wtedy rabbi odpowiedział: ""Tak, moja droga żono, zgadzam się z tobą w pełni. Masz całkowitą rację!"". Na ogół w sytuacjach konfliktowych koncentrujemy się na myśleniu rozstrzygającym ""albo - albo"", które oznacza, że rację może mieć jedna albo druga strona. Tymczasem konflikty z pewnością stają się łatwiejsze do rozwiązania, gdy zaangażowane w nie osoby (czy grupy) gotowe są traktować siebie nawzajem z szacunkiem oraz przyznawać innym te same prawa, co sobie. Koncepcje mediacyjne opierają się na założeniu, że zwaśnione strony, którym trudno prowadzić bezpośrednie negocjacje, sięgają po pomoc neutralnego i bezstronnego pośrednika z zewnątrz. Ten pomaga im zobaczyć, że jedna strona może mieć rację z punktu widzenia własnego doświadczenia, a druga - ze swojego. Obecność mediatora stwarza bezpieczne, ochraniające ramy, w jakich strony mogą podjąć i prowadzić rozmowy w trudnych dla nich kwestiach spornych, wysłuchać się wzajemnie, razem stawić czoła trudnościom. W ten sposób biorą odpowiedzialność za własny konflikt i razem, w drodze współpracy, szukają satysfakcjonującego dla wszystkich rozwiązania. Rolą i zadaniem mediatora jest stworzenie skłóconym osobom (grupom) warunków, aby mogły się porozumieć. Rozwiązanie konfliktu staje się możliwe dzięki temu, że sesje mediacyjne są poufne, odbywają się w kameralnej atmosferze, w klimacie otwartości, szczerości. W każdym sporze i trudnościach, w jakie uwikłani są ludzie, tkwi twórczy potencjał. Mediator wspiera strony w tym, aby różnice i spory mogły stać się początkiem konstruktywnych zmian i rozwoju w kierunku lepszego wglądu w siebie i rozumienia innych, wzajemnego poznania potrzeb, prowadzenia dialogu w atmosferze szacunku i życzliwości, w doskonaleniu sztuki negocjacji nastawionych na współpracę i osiąganiu porozumienia uwzględniającego potrzeby oraz interesy wszystkich stron sporu. Dostrzeżenie pozytywnych aspektów konfliktu na ogół umożliwia inne spojrzenie ludzi na własne problemy. Konflikt przyczynia się wtedy do zmian w ich funkcjonowaniu, a zmiany jak wiadomo są motorem postępu. Podjęcie decyzji o udziale w mediacji w sytuacjach, gdy trudno jest samodzielnie prowadzić rozmowy w kwestiach spornych oraz dobrowolna deklaracja stron co do rozpoczęcia mediacji, są pierwszym krokiem w kierunku rozwiązania kwestii spornych. W sprawach, które dotąd ludzi wyłącznie dzieliły, zaczynają oni mówić tym samym głosem, wypowiadając wspólne, jednomyślne ""TAK"". Ten aspekt zgody przewija się w trakcie całego procesu dochodzenia stron do porozumienia w mediacji. Przede wszystkim zasady i reguły mediacji powinny być nie tyko znane, ale też dobrze rozumiane i akceptowane oraz przestrzegane przez uczestników procesu. Od tego zaczyna się każda mediacja. Bardzo ważne w procesie dochodzenia do współpracy w innych obszarach rozmów i pertraktacji, jest podjęcie przez strony pierwszych wspólnych decyzji dotyczących przyjęcia zasad i reguł mediacji oraz wyrażenie zgody na udział w niej. Alicja Krata - mediator; trener/coach, superwizor; Prezes Zarządu Fundacji MEDIARE: Dialog-Mediacja-Prawo; założycielka Szkoły Miłości – w ramach projektu realizuje spotkania, seminaria, debaty, warsztaty, których celem jest doskonalenie miłości w relacjach międzyludzkich, budowanie dialogu i pokoju w rodzinach i grupach społecznych. (akr/bb), kobieta.wp.pl Więcej na temat psychologii: ** Mamy kryzys... Mediacja czy psychoterapia?** ** Mediacja – kiedy pomaga związkowi?** ** Czy potrzebujemy psychologa?** ** Kiedy zazdrość niszczy związek?**"
http://kobieta.wp.pl/perswazja-czym-jest-i-jak-opanowac-sztuke-perswazji-6115784131418241a,"Perswazja – czym jest i  jak opanować  sztukę perswazji Perswazja jest sztuką przekonywania do swojego zdania, opinii, poglądu bez szkody dla rozmówcy. Jest sztuką, gdyż wymaga pracy nad komunikacją, autoprezentacją i słuchaniem drugiego człowieka. Czy potrafisz wyperswadować przyjaciółce ważną decyzję, która będzie dla niej szkodliwa – nie raniąc jej? To niełatwe, ale może być prostsze niż się wydaje. Perswazja polega na tym, że ktoś chce nas przekonać do swojej racji – najczęściej dlatego, że sam poniesie przez to pewne korzyści. Nie należy mylić tego z manipulacją, gdzie także jesteśmy przekonywani, ale cel rozmówcy jest niejasny i nie zawsze dla nas dobry. Perswazja może zapobiec konfliktom lub przerwać ciągłe kłótnie. Podstawą perswazji jest osiągniecie celu który sobie założyliśmy – rozmówca ma przyjąć nasze zdanie. Perswazja to też  nic innego jak skuteczna komunikacja i unikanie błędów w porozumiewaniu się. Zastosowanie perswazji doskonale sprawdzi się w idealnej komunikacji damsko - męskiej. Istnieje szereg porad i książek na temat doskonalenia sztuki perswazji w związku, gdzie kobieta i mężczyzna mówią całkiem innym językiem. Wiele mówi się o perswazji w  mediach i sprzedaży. Perswazja często sprowadza się do prostych reguł. Sztuka perswazji to przekonać rozmówcę do tego, że nasze zdanie będzie dla niego korzystne. Zasada 1   Jasno i szczerze mów o swoich myślach i celach, mów: „uważam, że związek np. z pracoholikiem nie będzie dla ciebie korzystny”, a nie „wszyscy wiedzą, że pracoholicy nie nadają się na męża”. W ten sposób nie manipulujesz drugą osobą, bo szczerze i bezpośrednio mówisz o swoich obawach wobec niej. Wtedy to perswazja, a nie manipulacja.  Zasada 2  Bądź pełna empatii, zastanów się jakie są potrzeby twoje i innych oraz na ile pokrywają się z twoim celem perswazji. Perswazja oparta na zrozumieniu cudzych potrzeb, a nie na wtłaczaniu swoich własnych to prawdziwa sztuka. Może koleżanka boi się zostać sama do tego stopnia, że jest w stanie trwać w toksycznej relacji? Zasada 3  Skuteczna perswazja wymaga odpowiedniej mowy ciała. Twoja postawa, ruchy i twarz odzwierciedlają intencje perswazji, więc nie możesz krzyczeć albo nadmiernie dominować nad drugą osobą. Bądź nastawiona pozytywnie. Patrz w oczy i – jeśli to możliwe – uśmiechaj się. Staraj się powiedzieć szczery, perswazyjny komplement, bo to nastawi odbiorcę pozytywnie. Zasada 4 Perswazja lubi zasadę „lustrzanego odbicia”. Polega ona na tym, że obserwujemy język ciała rozmówcy i go powielamy. Należy zachować umiar i wiedzieć jak mówić ciałem. Perswazja będzie skuteczniejsza, jeśli rozmówca widzi że go doceniamy, szanujemy i akceptujemy. Zasada 5 Perswazja opiera się na tym, że więcej dajemy drugiej osobie, niż bierzemy. Nie polega na dominacji i na tym, że ciągle mamy rację. Więc najpierw musimy uświadomić rozmówcy korzyści z tego, co mu proponujemy. W perswazji ważne jest rozumienie samego siebie: jeśli naszym celem jest wygospodarowanie czasu z naszą najlepszą przyjaciółką, a widzimy jak się od nas oddala – postarajmy najpierw poświęcić jej więcej uwagi. Zasada 6 Zrelaksuj się. Kiedy chcemy coś osiągnąć i bardzo nam na tym zależy, zapominamy o spokojnej i rozluźnionej postawie, o szczerych emocjach. Próbując komuś wperswadować naszą opinię tylko za pomocą argumentów, nie osiągniesz efektu. Okazuj swoje  autentyczne emocje, staraj się perswadować jak najlepiej. Kiedy uczestniczymy w mediacjach i  wydaje sie, że każda osoba ma rację - zasady perswazji będą niezawodne. Zasada 7 Mów jak najkrócej.** Czego wymaga perswazja**? Przemyślenia celu i motywacji rozmowy. Przygotuj się na wątpliwości jakie może mieć rozmówca, a kiedy już rozmawiacie staraj się dostać potwierdzenie tego z czym już się zgodził. „Prawda?”, „zgodzisz się ze mną?”, „nie sądzisz, że tak będzie lepiej?”. Te proste pytania pomogą uświadomić rozmówcy, że twoje intencje są szczere i że nie próbujesz wydawać rozkazów. Zasada 8 Wizualizacja pozwoli drugiej osobie rozumieć o czym rozmawiacie, mów „wyobraź sobie...”. Sam również miej świadomość, jaki realny efekt będzie mieć twoja perswazja. Warto nauczyć się sztuki perswazji, gdyż w znaczącym stopniu podniesie to jakość naszej komunikacji z otoczeniem."
http://kobieta.wp.pl/jak-pozbyc-sie-oponki-z-brzucha-5982711122322049a,"Jak pozbyć się oponki z brzucha? Nieestetyczna oponka na brzuchu jest zmorą wielu kobiet. Sprawia, że cała sylwetka wygląda na ciężką i masywną. Trudno ukryć ją pod ubraniem. Bywa powodem wielu naszych kompleksów. A przy tym może szkodzić zdrowiu. Przeciętna Polka ma ok. 80 cm w pasie, a kobiet, które zmagają się z otyłością brzuszną, jest coraz więcej. Co zrobić, żeby zgubić nadmiar tłuszczyku w tym miejscu? Jak ćwiczyć, jaką dietę zastosować? Nieestetyczna oponka na brzuchu jest zmorą wielu kobiet. Sprawia, że cała sylwetka wygląda na ciężką i masywną. Trudno ukryć ją pod ubraniem. Bywa powodem wielu naszych kompleksów. A przy tym może szkodzić zdrowiu. Przeciętna Polka ma ok. 80 cm w pasie, a kobiet, które zmagają się z otyłością brzuszną, jest coraz więcej. Co zrobić, żeby zgubić nadmiar tłuszczyku w tym miejscu? Jak ćwiczyć, jaką dietę zastosować? Otyłość brzuszna, zwana także otyłością centralną, jest dla zdrowia bardzo niebezpieczna. Ponieważ narządy wewnętrzne są otłuszczone, może doprowadzić do rozwoju chorób metabolicznych, schorzeń układu krążenia, cukrzycy, nadciśnienia czy schorzeń narządu ruchu (np. choroby zwyrodnieniowej stawów). Bez względu na fakt, czy obwód twojego pasa wskazuje na otyłość, czy chciałabyś jedynie wymodelować sylwetkę, warto wypróbować kilka metod. Pamiętajmy, że trudno jest spalić tłuszcz miejscowo, ale istnieją sposoby, które sprawią, że brzuch będzie wyglądał lepiej. Ćwiczenia Żeby spalić oponkę, zapracować na talię osy i wyrzeźbić mięśnie tej części ciała, trzeba się ruszać, odpowiednio dobierając ćwiczenia. Najlepsze efekty uzyskasz, łącząc trening aerobowy z siłowym. Trening aerobowy - obejmuje ćwiczenia, w czasie wykonywania których mięśnie produkują energię przy wykorzystaniu procesów tlenowych. To trening podnoszący wytrzymałość organizmu, poprawiający kondycję, angażujący duże grupy mięśni. Ćwiczenia aerobowe wykonuje się przez długi czas, praktycznie bez przerwy. Na początku energia pobierana jest z glikogenu, a następnie z tłuszczu. Do ćwiczeń aerobowych należą: bieganie, rower (zwykły lub stacjonarny), pływanie, nordic walking, sporty zespołowe (siatkówka, koszykówka, itp.), stepper, skakanka, rolki, energiczny taniec, orbitrek, hula-hoop (świetne na „boczki), łyżwy.
Aeroby najlepiej ćwiczyć dwa, trzy razy w tygodniu, minimum po 20 minut. Trening siłowy - angażujący i wzmacniający mięśnie. Same aeroby mogłyby osłabić mięśnie, dlatego trening siłowy, w tym przypadku na brzuch, jest niezbędny. Najlepiej wykonywać go 1-2 razy w tygodniu, skupiając się głównie na brzuchu, ale nie zapominając również o innych grupach mięśniowych. Najpopularniejsze ćwiczenie to tzw. brzuszki. Polega ono na unoszeniu tułowia z nogami zgiętymi w kolanach (mogą spoczywać płasko na podłożu albo być uniesione). Dłonie powinny znajdować się za głową, ale uwaga - nie należy nimi sobie pomagać (bez przyciągania karku). W momencie uniesienia klatki piersiowej powietrze należy wydychać przez usta. Mięśnie brzucha powinny być napięte przez cały czas wykonywania ćwiczenia. Bardzo dobre efekty daje aerobiczna szóstka Weidera (A6W). Autorem tego treningu jest Joe Weider, kulturysta, trener i jeden z założycieli Międzynarodowej Federacji Kulturystyki i Fitness, od 1936 roku trener mistrzów. Cały trening A6W trwa 42 dni, gdzie co kilka dni zwiększa się liczbę powtórzeń i serii (przykładowo: dzień pierwszy - jedna seria po sześć powtórzeń; dzień dziesiąty - trzy serie po osiem powtórzeń; dzień dwudziesty - trzy serie po czternaście powtórzeń). Serie wykonuje się jedna za drugą z odpoczynkiem nie dłuższym niż 40-45 sekund. A6W obejmuje stały zestaw pozycji, które angażują mięśnie brzucha. W każdej z nich należy wytrzymać przez około trzy sekundy. Żywienie Odpowiedni jadłospis jest niezbędny, by spalić tłuszcz na brzuchu oraz by ćwiczenia były efektywne. Należy jeść zdrowo i dostarczać organizmowi wszelkich niezbędnych składników. Z diety należy wykreślić: - Produkty wysoko przetworzone, które nie mają wartości odżywczych, a mogą zawierać bardzo szkodliwe tłuszcze trans, są przy tym kaloryczne. To m.in. fast foody, słodycze, zupki w proszku, dania instant, słone przekąski, kiełbaski, itp. Pamiętajmy, że tego typu produkty dodatkowo powodują ospałość. - Produkty zawierające węglowodany proste - cukier, słodycze, dżemy, gazowane napoje, cukierki, białe pieczywo, słodzone soki, biały ryż, zwykły makaron, miód. To one odkładają się w postaci tkanki tłuszczowej, bo organizm nie zdąży ich spalić. Unikać należy również alkoholu i soli, która sprzyja otyłości, cukrzycy typu 2 i nadciśnieniu. Światowa Organizacja Zdrowia (WHO) zaleciła zmniejszenie spożycia soli do 5 g (płaska łyżeczka) na dobę. To trzeba jeść: Budowaniu mięśni sprzyja dieta wysokobiałkowa (przetwory zbożowe, mięso, ryby, drób, jajka, sery). To właśnie białko jest składnikiem niezbędnym do zbudowania masy mięśniowej i utrzymania jej w dobrej kondycji. Należy jeść dużo świeżych warzyw (oraz owoców, choć z umiarem, bo zawierają cukier), zwłaszcza tych zawierających dużo błonnika, który wyreguluje perystaltykę jelit i uchroni nas przed zaparciami. W diecie nie powinno zabraknąć czerwonej fasoli, suszonych śliwek, karczocha, marchwi, pasternaku, słodkich ziemniaków (batatów), soi, brokułów, cebuli, kalafiora, szpinaku, pomidorów, otrąb, migdałów, natki pietruszki, groszku czy kiszonej kapusty. Posiłki należy jeść w mniejszych ilościach, 5-6 razy dziennie. Trzeba przyjmować minimum dwa litry płynów na dobę (w postaci wody, niesłodzonych soków, zup). Do diety warto włączyć herbaty o korzystnym prozdrowotnym i oczyszczającym działaniu, np. zieloną czy czerwoną. Stosując właściwą dietę i regularnie ćwicząc, wspomaganie się suplementami diety nie będzie potrzebne. EPN/(kg), kobieta.wp.pl POLECAMY: ** KONKURS: Zostań Niewykluczoną i wygraj iPada mini lub zestaw rewelacyjnej biżuterii** ** Argania i czarnuszka pomocne w walce z AZS** ** Jak olejować włosy?** **Cud oleju kokosowego**"
http://kobieta.wp.pl/michelle-obama-fanka-nowej-metody-fitness-5982735626896001a,"Michelle Obama fanką nowej metody fitness Hula-hoop - słynna zabawka z dziecięcych lat, powraca. To inspiracja dla instruktorów fitness, którzy popularne kółko włączają do programów treningowych. Hula-hoop - słynna zabawka z dziecięcych lat, powraca. To inspiracja dla instruktorów fitness, którzy popularne kółko włączają do programów treningowych. Ćwiczenia z hula-hoop to pełny trening całego ciała, który doskonale wpływa na każdy kłopotliwy centymetr kobiecej sylwetki.Współczesne hula-hoop znacznie różni się od tradycyjnego, plastikowego koła. Hula-hoop jest większe od popularnej zabawki i cięższe, dzięki czemu mniej spada i podnosi efektywność ćwiczeń. Do grona wielkich fanek nowej metody fitness należą m.in. Michelle Obama, Beyonce i Liv Tyler. Kelly Strycker dyrektor Chicago Hoop Dance przyznaje, że poza treningiem całego ciała, kręcenie hula-hoop można traktować również jako swego rodzaju medytację. Specjalistka porównuje ćwiczenia z kółkiem do jogi czy Chi-gong. W trakcie godzinnego treningu z hula-hoop można spalić nawet 600 kalorii. na podstawie news.msn.com/(gabi/mtr), kobieta.wp.pl POLECAMY: ** Katie Holmes topless** ** Niemki lubią solaria, najostrożniej opalają się Brytyjki** ** Gwiazdy, które dopadł ""syndrom Cindy Crawford""** ** Duży wybór seksownych szortów w bonprix.pl. Wybierz fason idealny dla siebie!**"
http://kobieta.wp.pl/low-impact-aerobic-5983059323695745a,"Low-impact aerobic Walczysz z nadwagą ale nie masz najlepszej kondycji. Polecamy low-impact aerobic, czyli aerobic w nowej wersji. Jest mniej wyczerpujący niż tradycyjne treningi, a ćwiczenia wykonywane przy muzyce są proste i dostosowane do możliwości początkujących. Walczysz z nadwagą ale nie masz najlepszej kondycji. Polecamy low-impact aerobic, czyli aerobic w nowej wersji. Jest mniej wyczerpujący niż tradycyjne treningi, a ćwiczenia wykonywane przy muzyce są proste i dostosowane do możliwości początkujących. Jeżeli chcesz spalić tkankę tłuszczową, poprawić wydolność organizmu i lubisz tańczyć to low-impact aerobic jest stworzony właśnie dla Ciebie. Low-impact aerobic powstał w 1986 roku w USA. Z tradycyjnego aerobicu wyeliminowano ćwiczenia zbyt wyczerpujące i zastąpiono je bezpiecznymi i efektywnymi, które nawet debiutantom dały możliwość dobrego treningu.
Ćwiczenia wykonywane podczas low-impact aerobic są proste i w większości przypadków nie wywołują uczucia onieśmielenia u początkujących fanów aerobicu. Low-imact to w zasadzie klasyczny aerobic. Po kilkuminutowej rozgrzewce przez pół godziny ćwiczy się marsze, kroczki i obroty. Często zajęcia prowadzone są w formie układów choreograficznych przypominających układy taneczne. Na początku mogą wydawać się one bardzo trudne i zawiłe, ale z czasem, po ich opanowaniu, trening nie sprawia żadnych kłopotów. Sekret low-impact tkwi w umiejętności dostosowania wysiłku do własnych możliwości. W treningu low-impact ustalono tzw. pozycję bazową ciała. Kolana i ramiona powinny być lekko zgięte, co zapobiega nadmiernemu obciążaniu stawów, a miednica lekko wysunięta w przód. Mięśnie pośladków i brzucha powinny być lekko napięte. W low-impact unika się podskoków. Podczas ćwiczeń przynajmniej jedna noga powinna być zawsze na podłodze. Dzięki temu w zajęciach tych mogą uczestniczyć także osoby, które mają chory kręgosłup i nadwagę.
Ćwiczenia low -impact powinny być wykonywane pod stałą kontrolą instruktora, którego zadaniem jest współpraca z ćwiczącymi i korygowanie błędnego wykonywania ćwiczeń. Seans low-impact trwa średnio 30-45 minut. Każdy trening rozpoczyna się rozgrzewką. Zakończyć powinien ją stretching, czyli stopniowe i kontrolowane rozciąganie mięśni. Kolejny etap to ćwiczenia wzmacniające szyję, ramiona, talię, uda i łydki. Trening powinien zaczynać się od układów prostych i w miarę trwania seansu przechodzić do kombinacji bardziej złożonych, aż do całkowitego opanowania układu. Tętno podczas wykonywania ćwiczeń waha się w przedziale 125-150 uderzeń na minutę.
Zajęcia kończą się stretchingiem, dającym ćwiczącym możliwość łagodnego powrotu do równowagi psychofizycznej. Ćwiczenia w low-impact pozwalają zaadaptować organizm do intensywniejszych wysiłków, bez narażania go na kontuzje. Dla osób zaawansowanych o dużej sprawności niska intensywność tych zajęć pozwala efektywnie spalić tkankę tłuszczowa. Ogólnie, jest to trening o charakterze wytrzymałościowym, korzystnie wpływający na sprawność układu krążenia i układu oddechowego, także poprawiający przemianę materii, szczególnie metabolizm tłuszczów. ZOBACZ RÓWNIEŻ **PRAWIDŁOWY ODDECH W FITNESS** **NORDIC WALKING**"
http://kobieta.wp.pl/proste-cwiczenia-na-plaski-brzuch-5994762900190337a,"Proste ćwiczenia na płaski brzuch Trener Tomasz Choiński pokazał kilka prostych ćwiczeń, które można wykonać zarówno w domu jak i na świeżym powietrzu.  Wakacje zbliżają się wielkimi krokami. Już niedługo będziemy mogli pozbyć się grubych bluz, długich spodni i pokazać więcej ciała. Diety, wyczerpujące treningi czy godziny spędzone na siłowni. Na zrzucenie zbędnych kilogramów jest mnóstwo pomysłów. Jak najszybciej wyrzeźbić brzuch i uda, by nie wstydzić się zakładać krótkich szortów i kusych sukienek? Trener Tomasz Choiński odwiedził Koło Gospodyń Wiejskich z Lesznowoli niedaleko Grójca, gdzie zaprezentował ćwiczenia na brzuch i pośladki. Udowodnił, że ćwiczyć można w każdym wieku. Zobaczcie kilka prostych ćwiczeń, które można wykonać zarówno w domu jak i na świeżym powietrzu.  Na fitness:"
http://kobieta.wp.pl/jak-pozbyc-sie-pelikanow-operacje-ramion-coraz-popularniejsze-5982688056644737a,"Jak pozbyć się ""pelikanów? Operacje ramion coraz popularniejsze Gładkie, smukłe ramiona – marzy o nich coraz więcej kobiet. Panie, które wraz z wiekiem utraciły ich jędrność lub te, u których skóra obwisła w wyniku odchudzania, coraz częściej decydują się na operację plastyczną, zwaną brachioplastyką. W 2000 roku w Stanach wykonywano około 300 takich zabiegów rocznie, w zeszłym roku już ponad 15 tysięcy. W Polsce oferują je także niektóre kliniki medycyny estetycznej. Gładkie, smukłe ramiona – marzy o nich coraz więcej kobiet. Panie, które wraz z wiekiem utraciły ich jędrność lub te, u których skóra obwisła w wyniku odchudzania, coraz częściej decydują się na operację plastyczną, zwaną brachioplastyką. W 2000 roku w Stanach Zjednoczonych wykonywano około 300 takich zabiegów rocznie, w zeszłym roku już ponad 15 tysięcy. W Polsce oferują je także niektóre kliniki medycyny estetycznej. Po powiększaniu piersi czy korekcie nosa, przyszła pora na to, by zająć się także ramionami. Z raportu opublikowanego przez Amerykańskie Stowarzyszenie Chirurgów Plastycznych wynika, że w ciągu ostatniej dekady zapotrzebowanie na tego typu zabiegi wzrosło o 4 tysiące procent. Autorzy opracowania nie wskazują jednoznacznej przyczyny tego trendu. Jak twierdzą, częściowo spowodowany jest modą na sukienki i bluzki eksponujące ramiona, a częściowo przez gwiazdy kina i telewizji oraz osoby publiczne, ukazujące swoje wyrzeźbione ciało. Jak wynika z niedawno przeprowadzonego badania, Amerykanki szczególnie podziwiają ramiona Michelle Obamy i Jennifer Aniston. - Myślę, że zawsze w jakiś sposób oddziałuje na nas to, co ciągle oglądamy – na dużym ekranie albo w telewizji – mówi dr David Reath z Amerykańskiego Stowarzyszenia Chirurgów Plastycznych. – Widzimy to i myślimy: „Chciałabym tak wyglądać”. Ekspert dodaje, że ramiona to bardzo zauważalna część ciała. Jeśli są zbyt pulchne lub skóra na nich obwisa nieestetycznie, mogą przyciągać uwagę bardziej niż wystający brzuch czy grubsze uda. Brachioplastyka w niektórych przypadkach łączy w sobie dwa zabiegi: liposukcję i wycięcie zwiotczałej skóry. Jej nadmiar usuwany jest poprzez nacięcie od wewnętrznej strony (biegnące od łokcia do pachy), tak, by blizna była niewidoczna podczas codziennego funkcjonowania. - Kobiety przykładają coraz większą wagę do swoich ramion i są coraz bardziej świadome tego, w jaki sposób mogą poprawić ich wygląd – twierdzi Gregory Evans, prezes Amerykańskiego Stowarzyszenia Chirurgów Plastycznych. – Dla niektórych zawsze były problematyczną częścią ciała. Liposukcja, w połączeniu z odpowiednią dietą i ćwiczeniami, może pozwolić je wysubtelnić. Inne panie mogą wybrać wycięcie zwiotczałej skóry z tego miejsca. Dr David Reath namawia jednak, by pacjentki dobrze rozważyły wszystkie za i przeciw przed poddaniem się takiej operacji. – To jest handel wymienny – mówi. – Pozbywamy się nadmiaru skóry, ale zostaje blizna. Brachioplastyka jest wspaniałym rozwiązaniem tylko wtedy, jeśli poprawa wyglądu ramion będzie wystarczająco duża, by wynagrodzić bliznę. Paniom, które chcą wysmuklić tę część ciała i nie mają przy tym nadmiaru zwiotczałej skóry, często wystarczy sama liposukcja. W Polsce operacje plastyczne ramion nie należą jeszcze do czołowych operacji plastycznych, jakim poddają się kobiety, by udoskonalić swoje ciało. Jak wynika z badań, przeprowadzonych przez IQ Medica, najczęściej wykonywanymi zabiegami inwazyjnymi są powiększanie i plastyka piersi, korekta nosa i uszu oraz liposukcja. Panie najczęściej oddają swoje ciało pod skalpel pomiędzy 24. a 35. rokiem życia (45 procent) oraz pomiędzy 35. a 45 (35 procent). Kobiety po pięćdziesiątce stanowią jedynie 3 procent klientek. Mimo że brachioplastyka nie bije w Polsce takich rekordów popularności jak w Stanach, oferują ją u nas niektóre kliniki medycyny estetycznej. Zabieg trwa około dwóch godzin i trzeba za niego zapłacić od 6 do 8 tysięcy. Jeśli zdecydujemy się również na liposukcję, musimy przygotować się na dodatkowy wydatek rzędu 5 tysięcy złotych. Izabela O’Sullivan na podst. Dailymail.co.uk POLECAMY: ** Drugie małżeństwa szczęśliwsze?** ** Jaki powinien być „prawdziwy mężczyzna”?** ** Kobiety nie chcą już nosić bikini** ** Skuteczne metody zwalczania cellulitu**"
http://kobieta.wp.pl/sprzymierzency-w-walce-z-tluszczem-na-brzuchu-5982386104509569a,"Sprzymierzeńcy w walce z tłuszczem na brzuchu Awokado, zielona herbata, jogurt, borówki, bulgur i mleko czekoladowe to najlepsi sprzymierzeńcy w walce z dużym brzuchem - czytamy w serwisie MSNBC. Awokado, zielona herbata, jogurt, borówki, bulgur i mleko czekoladowe to najlepsi sprzymierzeńcy w walce z dużym brzuchem - czytamy w serwisie MSNBC. Utrzymanie płaskiego brzucha nie tylko pozytywnie wpływa na nasz wygląd, ale również jest ważne dla zdrowia. Nadmiar tkanki tłuszczowej na brzuchu przyczynia się bowiem do stanów zapalnych w organizmie i zwiększa ryzyko chorób układu krążenia. Do produktów, które powinny zagościć w menu osób chcących latem pochwalić się zdrowo wyglądającym brzuchem należą: owoce awokado - zawierające tłuszcze jednonienasycone, zielona herbata, jogurty, borówki, bulgur, a także mleko czekoladowe. Korzystny wpływ spożywania awokado potwierdziły badania opublikowane w pismach ""Diabetes Care"" i ""Obesity"". Wynika z nich, że osobom jedzącym te owoce udało się zgubić więcej tkanki tłuszczowej niż osobom spożywającym tyle samo kalorii, a mniej tłuszczów jednonienasyconych. Do podobnych wniosków doprowadziły badania przeprowadzone na małpach. Okazało się wówczas, że brzuchy zwierząt, których dieta zawierała tłuszcze jednonienasycone, były o 30 proc. mniejsze niż w przypadku zwierząt, które jadły tłuszcze trans powstające podczas utwardzania olejów roślinnych. Prozdrowotne właściwości zielonej herbaty są z kolei znane od wieków. Warto pamiętać, że napój ten przyspiesza również spalanie tkanki tłuszczowej. Analiza opublikowana w piśmie ""Medicine & Science in Sports & Exercise"" wykazała, że picie każdego dnia trzech filiżanek zielonej herbaty przyspiesza metabolizm, dzięki czemu spalamy o około 30 kalorii więcej. Owo działanie herbata zawdzięcza m.in. obecności silnego przeciwutleniacza - galusanu epigallokatechiny (EGCG). ** Zielona herbata i jej właściwości** Kolejnym produktem wyróżnionym przez naukowców jest kasza pszeniczna - bulgur. Pół szklanki tego tureckiego przysmaku zawiera więcej błonnika i mniej kalorii niż inne produkty zbożowe. Dzięki temu pomaga regulować poziom insuliny i, jak podejrzewają badacze z Uniwersytetu Kuopio w Finlandii, pobudza kurczenie się komórek tłuszczowych. Gdy już osiągniemy zamierzone rezultaty co do spalania tkanki tłuszczowej, satysfakcję może popsuć nam wzdęty brzuch. Dobrze wówczas sięgnąć po jogurt probiotyczny, który pozytywnie wpływa na florę bakteryjną jelit i poprawia ich pracę - radzi amerykański specjalista ds. żywienia David Grotto. Aby nie utracić wypracowanego efektu nie powinniśmy jednak zapominać o wysiłku fizycznym. Przy tej okazji warto spojrzeć przychylnym okiem na borówki, gdyż zawarte w nich przeciwutleniacze poprawiają krążenie krwi, przez co dostarcza ona mięśniom więcej tlenu. ""Sprawia to, że ćwicząc mniej się męczymy, a więc nasz wysiłek może być bardziej intensywny i trwać dłużej"" - wyjaśnia Leslie Bonci, ekspert w zakresie dietetyki sportowej w Centrun Medycznym przy Uniwersytecie w Pittsburgu. David Grotto zauważa ponadto, że po intensywnym wysiłku możemy pozwolić sobie na wypicie mleka czekoladowego. Badania dowiodły bowiem, że u piłkarzy, którzy po treningu pili ten smaczny napój, mięśnie regenerowały się lepiej niż w przypadku tych, którzy pili napoje izotoniczne, wyrównujące poziom wody i elektrolitów w organizmie. ** CHUDNIJ BEZ EFEKTU JO-JO** ** Zielona herbata i jej właściwości**"
http://kobieta.wp.pl/piekny-brzuszek-jakich-bledow-unikac-5982399817110657a,"Piękny brzuszek - jakich błędów unikać? Walczysz z tą fałdką od miesięcy i wciąż nie udało Ci się osiągnąć wymarzonego rezultatu? Narzekasz, że przecież przestrzegasz diety, nie jesz słodyczy, a dodatkowo narzuciłaś sobie rygor ćwiczeniowy, który wydawał się gwarancją płaskiego brzuszka? Być może nie przestrzegałaś jednej z poniższych zasad. Walczysz z tą fałdką od miesięcy i wciąż nie udało Ci się osiągnąć wymarzonego rezultatu? Narzekasz, że przecież przestrzegasz diety, nie jesz słodyczy, a dodatkowo narzuciłaś sobie rygor ćwiczeniowy, który wydawał się gwarancją płaskiego brzuszka? Być może nie przestrzegałaś jednej z poniższych zasad. Ćwicz wszystkie mięśnie korpusu
„Brzuszki” wpływają na kondycję tylko tych mięśni, które znajdują się na powierzchni brzucha, podczas gdy za dobry wygląd tej części ciała odpowiada wiele grup mięśniowych. Fakty nie kłamią – by spalić 450 gramów tłuszczu musiałabyś zrobić 250 tysięcy „brzuszków”. Innymi słowy – robiąc same „brzuszki”, nie osiągniesz wymarzonego rezultatu. Musisz zacząć pracować nad mięśniami znajdującymi się pod tymi, na powierzchni: mięśniami poprzecznymi brzucha, mięśniem wielodzielnym i mięśniem skośnym wewnętrznym brzucha. Ich wzmacnianie sprawi, że brzuch stanie się płaski. Najprostsze ćwiczenie na te mięśnie: połóż się na plecach, połóż dłonie na brzuchu poniżej pępka. Weź bardzo głęboki oddech, pozwól brzuchowi rozciągnąć się do maksimum i jednocześnie zacznij przyciągać pępek do kręgosłupa, ściągając mięśnie brzucha w kierunku podłogi. Wytrzymaj pięć sekund. Powtórz 8-10 razy. Rusz tyłek To wysoce prawdopodobne, że Twoja pupa jest współodpowiedzialna za wygląd Twojego brzucha. Oto dlaczego. Siedzący tryb życia osłabia mięśnie pośladkowe wielkie i powoduje, że zginacz stawu biodrowego – grupa mięśni łącząca kości bioder i nóg – sztywnieje. To z kolei prowadzi do stanu, w którym miednica przechyla się do przodu, plecy zaokrąglają się, rośnie nacisk na kręgosłup. Patrząc na osobę przyjmującą taką postawę widzimy kogoś z odstającym brzuchem. Co ciekawe – takie wrażenie odnosi się nawet, jeśli wykrzywiony w ten sposób człowiek ma płaski brzuch. Dlatego tak ważne jest wzmacnianie mięśni pośladków i zginaczy stawu biodrowego. Nie ćwicz za często i za dużo To pułapka, w którą łatwo wpaść: ćwicząc dzień w dzień wcale nie osiągniemy najlepszych rezultatów. Codzienne sesje treningowe wcale nie przyśpieszą procesu spłaszczania brzucha. Efekty naszej pracy będą widoczne najszybciej, gdy damy mięśniom dzień na pełną regenerację między treningami. Okazuje się, że podczas ćwiczeń pewne tkanki ulegają uszkodzeniu; musimy dać im trochę czasu na odbudowanie się i wzmocnienie. Co więcej, jedno ćwiczenie nie powinno być powtarzane częściej niż 15-20 razy. ** Taniec brzucha - doznania kobiecego ciała** Jeśli bez problemu możemy zrobić więcej, powinniśmy poszukać dla siebie czegoś trudniejszego. I jeszcze jedna wskazówka – nasz trening powinniśmy zacząć od ćwiczeń mięśni brzucha. Zwykle odkłada się to na koniec zajęć, a to błąd – jesteśmy zmęczeni, kończy się nam czas, ćwiczymy więc byle jak. Jeśli zależy nam na płaskim brzuszku, powinniśmy tę część treningu uczynić naszym priorytetem. Nie stresuj się Lista rzeczy do zrobienia wydaje się nie mieć końca. Wizyta teściów, nadgodziny w pracy, wiecznie niezadowolony szef, rosnąca rata kredytu. Wszystko to może sprawić, że nasz organizm zacznie produkować większe ilości kortyzolu – hormonu, który jest odpowiedzialny za odkładanie się tłuszczu, zwłaszcza w okolicach brzucha. Naukowcy z Yale University dowodzą, że okolice talii są czterokrotnie bardziej „skłonne” niż reszta ciała do gromadzenia tego kortyzolowego tłuszczu. Najlepszym i najprostszym sposobem na odstresowanie się jest robienie sobie przerwy w pracy co 1,5 godziny i poświęcenie 5-10 minut na proste ćwiczenia oddechowe. Stosuj odpowiednią dietę - Białko jest Twoim przyjacielem – zastąp część węglowodanów ze swojego menu chudym mięsem, rybami, nabiałem i orzechami. - Wyeliminuj ze swojej diety nadmiar cukru – unikaj produktów słodkich i dosładzanych, sama staraj się nie słodzić. Cukier powoduje, że nasz organizm produkuje większe ilości zwalniającej metabolizm insuliny. Większość cukru w naszej diecie pochodzi z płatków śniadaniowych, jogurtów, słodkich napojów; w ten sposób jesteśmy w stanie nieświadomie spożyć nawet 31 łyżeczek cukru dziennie! - Nie bój się tłuszczu. Nie musisz z niego rezygnować, pod warunkiem, że jest bogaty w jednonasycone kwasy tłuszczowe (oliwa, orzechy, awokado). Nawet niewielkie ilości nasyconych kwasów tłuszczowych (mleko, ser, masło) nie muszą nam szkodzić. Okazuje się bowiem, że diety niskotłuszczowe nie są wcale efektywniejsze od tych wysokotłuszczowych (pod warunkiem, że są to zdrowe tłuszcze). Tłuszcz jest sycący i sprawia, że jedzenie smakuje lepiej. - Uważaj na wzdęcia. Wzdymają napoje gazowane, fasola, brokuły, kapusta, więc nie przesadzaj z ich spożywaniem. Poza tym używaj oszczędnie soli – jej nadmiar zatrzymuje wodę w organizmie. ** Taniec brzucha - doznania kobiecego ciała**"
http://kobieta.wp.pl/hula-hop-porady-cwiczenia-efekty-6115490230855809a,"Hula hop – porady, ćwiczenia, efekty Hula hop to nie tylko zabawka, ale profesjonalny przyrząd fitness. Jak najskuteczniej ćwiczyć z hula hop i czy daje ono efekt płaskiego brzucha? Czy wiesz jak ćwiczyć z hula hop, aby wymodelować brzuch, a jak żeby poprawić biodra? Kręcąc hula hop możesz spalić około 200 kalorii w ciągu 30 minut, pozbyć się oponki z brzucha i nabrać formy nie wychodząc z domu. Jeśli chcesz połączyć zabawę z przyjemnością - będzie dla ciebie idealne. Jeśli zależy ci na efektywnym spaleniu tkanki tłuszczowej wybierz cięższy wariant hula hop z wypustkami (ok 1,5-2kg), hula hop znajdziesz w każdym sklepie sportowym. Fanką tej metody jest Michelle Obama. Ma niską cenę (dobre hula hop możesz kupić już za 50 zł i ćwiczyć samodzielnie w domu) i modeluje mięśnie partii brzucha i bioder (dzięki temu kobiety kochają z nim ćwiczyć, gdyż w tych partiach najczęściej odkłada nam się tłuszczyk).  Tak jak w przypadku wszystkich ćwiczeń – najważniejsza jest technika kręcenia hula hop. Najważniejsze to rozpędzić koło. Rozruszasz je kołysząc biodrami w przód i w tył z jedną nogą lekko wystawioną do przodu. Kręć hula hop na lekko ugiętych nogach. Jeśli nie możesz nabrać tempa, a koło opada ugnij nogi w kolanach. Cały czas staraj się utrzymać koło na właściwym miejscu bez użycia rąk. Możesz przemieszczać ciało w tym samym kierunku, w którym kręcisz hula hop. Koło wtedy zwolni, ale ty będziesz mógł odzyskać kontrolę nad jego wysokością.  Choć na niektórych filmikach zawrotne tempo kręcenia może zadziwiać początkujące osoby – hula hop jest proste w obsłudze. Niezwykle ważna jest lekko wysunięta do przodu miednica i  oraz napięte mięśnie pośladków i brzucha.  Warto pamiętać, że kręcimy w dwie strony! Trening z kołem powinien zacząć się od kilku minut, aby docelowo trwać ponad 30-60 minut. Ćwiczenia z hula mają niewielką intensywność, to tzw. low-impact aerobic, który zaleca się osobom początkującym, starszym, a także osobom, które nie chcą przeciążać stawów.  Skuteczne ćwiczenia z hula hop dają efekty w obrębie brzucha i bioder - jednak w zależności od tego jak kręcimy pracujemy nad różnymi partiami. Jeśli chcesz w prosty sposób wyrzeźbić płaski brzuch – hula hop powinno znajdować się na wysokości pępka, jeśli biodra – obniż wysokość. Dzięki hula hop możesz też wysmuklić ramiona i pozbyć się tzw. pelikanów, jeśli uniesiesz rękę prostopadle do tułowia i będziesz kręcić kołem na wysokości nadgarstka. Dodatkowo zaleca się na przykład ćwiczenia z hula hop polegające na uciskaniu, lekkim uginaniu trzymanego przed sobą hula hop. Zmęczyliście się nieco kręceniem? Możecie położyć się na dywanie przed telewizorem i spróbować kręcić kołem na złączonych kostkach. Warto podkreślić, że ćwiczenia z hula hop angażują praktycznie wszystkie partie mięśni brzucha: proste oraz skośne zewnętrzne i wewnętrzne. Pamiętaj, że efekty hula hop są zależne od naszej kondycji, diety i motywacji, ale efekt pięknego brzucha, mniej centymetrów w talii i w biodrach zobaczysz już po kilku tygodniach.  Jeśli jeszcze nie potrafisz kręcić, ale zależy ci na poprawie kondycji – z pewnością się do niego przekonasz. Zdecydowanymi zaletami treningu hula hop jest to, że łączy zabawę ze zdrowiem, jest niedrogi, ale skuteczny i można włączyć do ćwiczeń partnera lub dzieci i pokręcić razem."
http://kobieta.wp.pl/melania-trump-w-pikantnym-wywiadzie-o-seksie-jestem-prawie-naga-6099882815997057a,"Melania Trump w pikantnym wywiadzie o seksie! ""Jestem prawie naga"" Świat przyzwyczaił się, że to Donald Trump jest tym, który wciąż szokuje m.in. seksistowskimi wypowiedziami czy niesmacznymi żartami. Tym razem uwaga skupiła się na jego żonie. Okazuje się, że pierwsza dama USA też ma ""dokonania"" w tej dziedzinie.  W Stanach Zjednoczonych furorę robi radiowy wywiad Donalda Trumpa i jego żony, udzielony legendzie – Howardowi Sternowi. Teraz amerykańskie media odnalazły go w archiwach i przypomniały.  W 1999 roku dziennikarz rozmawiał z Trumpem przez telefon. Później poprosił do telefonu Melanię. - Jesteś taka gorąca. Widziałem twoje zdjęcia, jesteś jak ze snu – zaczął Stern zamiast standardowego powitania. - Dziękuję – odpowiedziała Melania.  Zapytał ją też, w co jest ubrana. Ona przyznała, że jest prawie naga. Stern dociekał, czy jest zakochana w Donaldzie i czy chciałaby wyjść za niego za mąż, ale ona wykręciła się od odpowiedzi. Dodajmy, że w tym czasie była dziewczyną miliardera. Ślub wzięli dopiero w 2005 roku.  Radiowiec bez skrępowania zapytał, jak często para uprawia seks. - Codziennie? 
- Nawet częściej! - powiedziała Melania.  Dodajmy, że Melania Trump jest pierwszą w historii Stanów Zjednoczonych pierwszą damą imigrantką i jedyną, która wzięła udział w rozbieranej sesji. Najsłynniejszą była chyba ta z 2000 roku dla magazynu ""GQ"". Przypomnijmy, że pozowała przykuta kajdankami do walizki na pokładzie prywatnego samolotu Donalda Trumpa.   Wielki sukces Ivanki Trump  Zobacz także: Zakaz Trumpa - koniec szkolnych toalet dla transseksualistów Get the look"
http://kobieta.wp.pl/usmiechnij-sie-pieknie-niezawodne-sposoby-na-biale-zeby-6117006411454593a,"Uśmiechnij się pięknie. Niezawodne sposoby na białe zęby! Białe i zdrowe zęby to jeden z głównych atrybutów kobiecej urody. Warto o nie dbać, żeby mogły nam służyć jak najdłużej. Może w ramach wiosennych porządków warto wpisać na listę także zadbanie o piękny i  zdrowy uśmiech. Dbanie o jamę ustną nie kończy się na używaniu szczoteczki i pasty, choć to niezbędny element higieny. Nie wystarczy nawet stosowanie nitki dentystycznej ani chodzenie na regularne przeglądy do stomatologa. Bardzo istotnym, a często pomijanym warunkiem zdrowego i pięknego uśmiechu jest oczyszczanie zębów z kamienia nazębnego.  Niezdrowy osad 
Każdego dnia na naszych zębach osadza się żółtawy nalot, tzw. płytka nazębna. To mieszanka wielu bakterii, resztek jedzenia oraz śliny. Powstawanie nalotu to naturalny proces fizjologiczny, nie oznacza to jednak, że można go zlekceważyć. Przeciwnie – osad jest szkodliwy i należy się go szybko pozbyć. To jednak nie takie proste: nawet jeśli regularnie go usuwamy podczas codziennego mycia i płukania zębów, to jednak zawsze jakaś jego część pozostaje w naszych ustach. Zwłaszcza w miejscach mniej dostępnych dla szczoteczki – między zębami, w bruzdach i w okolicach szyjek zębowych. Zalegający osad może twardnieć i zamieniać się w dużo trudniejszy do usunięcia kamień nazębny, który jest wyjątkowo niezdrowy dla zębów i dziąseł. Przyczyna wielu chorób
Płytka nazębna nazywana jest inaczej płytką bakteryjną, gdyż zawiera drobnoustroje. Z tego też powodu osad nazębny przyczynia się do demineralizacji szkliwa. Bakterie znajdujące się w nalocie powodują wydzielanie kwasów,  które niszczą szkliwo zębów i sprzyjają pojawieniu się próchnicy. To jednak nie koniec: stwardniały osad tworzy kamień, który stanowi doskonałe środowisko dla bakterii gromadzących się w jego porach. Odkładające się na zębach warstwy kamienia przyczyniają się także do obniżania i odsłaniania szyjek zębowych, a to już pierwszy krok do periodontozy (potocznie nazywanej paradontozą). To uciążliwa choroba prowadząca do rozchwiania zębów i ich wypadania, ponieważ niektóre bakterie obecne w kamieniu niszczą aparat zawieszeniowy zęba.  Duże spustoszenie robi także nasz organizm: starając się wyeliminować zagrożenie, niszczy nam tkanki (to tzw. odpowiedź tkankowa).  Kamień i płytka nazębna bakteryjna są też główną przyczyną zapalenia dziąseł i chorób przyzębia jamy ustnej. Drobnoustroje, które w nich bytują, wytwarzają toksyny drażniące dziąsła i wywołujące stan zapalny. Najczęstszym objawem zapalenia dziąseł jest zaczerwienienie, obrzęk i krwawienia podczas mycia. Nieleczona dolegliwość może rozprzestrzenić się na przyzębie.  Ultradźwięki
Skaling to podstawowa metoda usuwania kamienia nazębnego. Jeszcze kilka lat temu wykonywało się go głównie za pomocą narzędzi ręcznych: motyczek, dłutek i pilniczków. Obecnie w ten sposób usuwa się go dziś jedynie w wyjątkowych sytuacjach, np. gdy w znacznym stopniu odsłonięta jest szyjka zębowa i zabieg byłby dla pacjenta bardzo bolesny. Nowocześniejszą metodą skalingu jest rozbijanie kamienia laserami lub ultradźwiękami. Urządzenie do skalingu ultradźwiękami ma specjalną końcówkę, która drga z częstotliwością kilkudziesięciu tysięcy razy na sekundę. W ten sposób kamień pęka, odczepia się od powierzchni zęba i w końcu odpada.  Zabieg odbywa się przy jednoczesnym rozpylaniu wody, która schładza urządzenie, a jej niezwykle silny strumień działa również bakteriobójczo. W gabinecie stomatologicznym można wykonać skaling naddziąsłowy – polegający na usunięciu kamienia nazębnego z powierzchni korony zęba, lub poddziąsłowy – usuwający kamień spod powierzchni dziąseł: z kieszonek dziąsłowych, a nawet z korzenia. Obecnie zabiegi te są wykonywane nie tylko przez lekarzy dentystów, ale i przez wykwalifikowane asystentki stomatologiczne.   Plus piaskowanie
Metoda uzupełniająca skaling i stosowana z nim łącznie w czasie jednego zabiegu to piaskowanie. Zabieg ten polega na wyrzuceniu pod ciśnieniem (o prędkości około 800 km/godz.) strumienia specjalnego piasku, tzw. profilaktycznego, z wodą na szkliwo zęba i wypolerowaniu powierzchni, z której usunięto kamień. Jest to niezbędne, gdyż szkliwo pod kamieniem jest porowate, a to sprzyja ponownemu powstaniu jego nowych warstw. Piaskowanie idealnie oczyści nam porowate części zęba z osadu i nalotu, wygładzając powierzchnię zęba, a  polerowanie specjalnymi pastami, tzw. polishing, doskonale wygładzi powierzchnię, utrudniając osadzanie się osadów i kamienia. Piaskowanie to również idealny sposób na pozbycie się trudnego do usunięcia osadu, którego sami nie jesteśmy w stanie usunąć: eliminuje płytkę nazębną z miejsc trudno dostępnych dla szczoteczki, np. z przestrzeni międzyzębowych.  To doskonała profilaktyka próchnicy i sposób na opóźnienie procesu tworzenia się kamienia.   Raz na pół roku lub częściej
Czyszczenie zębów powinno się wykonywać co 6 miesięcy. Niestety, NFZ refunduje zdejmowanie kamienia jedynie raz w roku. Zabieg skalingu i piaskowania w prywatnym gabinecie to koszt od 150 do 250 zł. Cena waha się w zależności od placówki, ale wiele zależy również od długości  zabiegu. Powstawanie osadu i kamienia przyspiesza również nieodpowiednia dieta, a także nałogi – picie kawy, palenie papierosów. Niektóre osoby są szczególnie narażone na odkładanie się płytki nazębnej i w efekcie także kamienia z powodu chorób, np. cukrzycy. To wszystko sprawia, że niektórzy z nas mogą chodzić na skaling raz w roku, a inni muszą go wykonywać co kilka miesięcy. Prosto z apteki
Istotnym elementem walki z kamieniem nazębnym jest  profilaktyka, czyli zapobieganie jego powstawaniu przez regularne usuwanie osadu. Podstawowym warunkiem jest codzienna higiena, czyli mycie zębów przynajmniej 2 razy na dobę – rano i wieczorem, a najlepiej również po każdym posiłku. Konieczne jest także nitkowanie przestrzeni międzyzębowych i płukanie jamy ustnej specjalnymi płynami. Nie bez znaczenia jest rodzaj szczoteczki i pasty, których używamy. Doskonałym narzędziem do usuwania płytki nazębnej są szczoteczki elektryczne, które pulsują i obracają się, wykonując ponad 7 tys. ruchów na minutę. To sprawia, że są bardzo skuteczne w usuwaniu płytki nazębnej – producenci twierdzą, że usuwają  one do 100 proc. więcej osadu niż szczoteczki manualne (np. Braun Oral-B). Ale i te zwykłe mogą doskonale walczyć z osadem i bakteriami – dobre szczoteczki dostępne w aptekach mają specjalne konstrukcje główek i włókien, np. Elgydium Anti Plaque, przystosowane do walki z uciążliwym nalotem.  W aptekach można kupić również pasty i płyny do płukania usuwające osad i zapobiegające tworzeniu się kamienia nazębnego. Ich działanie polega na skuteczniejszej walce z bakteriami i z płytką nazębną. Takie preparaty to np. pasty Sulphodent przeciw paradontozie, Email Diamant Bicarbonate & Fluor, Curaprox Enzycal czy płyn Listerine Tartar Control. Aby sprawdzić, czy podczas codziennych zabiegów higienicznych usuwany jest cały osad nazębny, warto kupić w aptece specjalne tabletki z barwnikiem, który uwidacznia nalot i pokazuje miejsca, gdzie nie został on w pełni usunięty.  Znieczulenie na żądanie
Skaling i piaskowanie to zabiegi bezbolesne, choć dość nieprzyjemne. Zwłaszcza dla osób z nadwrażliwością zębów, które mogą w ich trakcie odczuwać pewien dyskomfort. Dlatego mogą poprosić lekarza stomatologa o znieczulenie miejscowe, które sprawi, że czyszczenie będzie zupełnie nieuciążliwe. Warto dodać, że objawem charakterystycznym po zabiegu może być lekkie krwawienie z dziąseł, które jednak mija po kilku godzinach dzięki szybkiej regeneracji błony śluzowej w jamie ustnej. Zabieg czyszczenia zębów ultradźwiękami odradzany jest osobom z rozrusznikiem serca – fale emitowane przez urządzenie do skalingu może zaburzyć jego pracę."
http://kobieta.wp.pl/to-tylko-wiosna-sprawdzamy-czy-przesilenie-wiosenne-to-prawda-czy-mit-6117004955956865a,"To tylko wiosna? Sprawdzamy, czy przesilenie wiosenne to prawda czy mit Ile prawdy jest w obserwowanym od wieków zjawisku przesilenia wiosennego? Ile zrozumienia dla ludowych przesądów ma medycyna? Sprawdzamy, czy naprawdę wczesną wiosną jesteśmy bardziej podatni na choroby. I podpowiadamy, jak sobie poradzić z sezonowym osłabieniem? Przedwiośnie większości osób nie kojarzy się dobrze, i to wcale nie tylko ze względu na lekturę prozy Stefana Żeromskiego. Część z nas ma objawy depresji sezonowej, wielu regeneruje siły po zimowych infekcjach, a wszyscy – zmęczeni zimowym przebywaniem w domach – czekają na czas majówek, weekendów poza miastem i letnich urlopów. Do tego nasz zegar biologiczny właśnie przechodzi czas „dostrajania się”.  Z jednej strony słońce i ciepło zaczynają działać pobudzająco, więc jądro skrzyżowania, mała grupa komórek mózgu znajdujących się w przedniej części podwzgórza, powiększa się ponad dwukrotnie. Oznacza to, że kiedy wstajemy rano, jest jasno, jądro pobudza nadnercza, a te produkują hormony stresu, czyli kortyzon i adrenalinę, więc organizm się mobilizuje. Kiedy robi się ciemno, jądro skrzyżowania pobudza z kolei szyszynkę, która wydziela uspokajającą melatoninę. Ponieważ dzień jest coraz dłuższy, energii mamy coraz więcej. Jednak proces adaptacji do nowych warunków pogodowych trwa około trzech tygodni, więc w okresie przejściowym możemy czuć się źle. W przyrodzie wszystko rozkręca się szybciej, nasze budzenie się do życia przebiega nieco wolniej. Czy to znaczy, że powinniśmy po prostu czekać, aż zegar biologiczny powoli, bez stresu, przystosuje nas do nowej sytuacji? Do wiosny przygotowujmy się zimą
Rada na przyszłość: najlepiej przygotowania do wiosny rozpocząć zimą. Im bardziej w czasie zimnych miesięcy zwolniliśmy tempo, tym objawy wiosennego przesilenia będą bardziej uciążliwe. Jak mówią trenerzy fitness: wystarczą dwa tygodnie gnuśności, o które zimą nietrudno, by we krwi wzrósł poziom glukozy i cholesterolu. Testy tolerancji glukozy i tłuszczu – pokazujące, jak szybko jesteśmy w stanie się ich pozbyć – wykazały, że usuwanie nadmiaru tłuszczu zdobytego zimą trwa dłużej niż tego z miesięcy letnich. Rozleniwienie daje też inny negatywny efekt – zmniejsza się masa mięśniowa i gęstość kości. I mimo że o tej porze powtarzamy sobie często: idzie wiosna, zaczniemy jeść więcej świeżych warzyw, będziemy chudnąć „sami z siebie”, ten trop jest fałszywy. Zimą nasz organizm, chcąc poradzić sobie z zimnem, przyspiesza przemianę materii i pomaga nam w zachowaniu wagi. Gdy robi się coraz cieplej, tempo przemiany materii spada. Potrzebujemy mniej energii, by ciało i umysł pracowały sprawnie.  Rola ruchu i diety
Kluczową rolę w zwalczaniu wiosennego przesilenia odgrywają więc ruch i odpowiednia dieta. Sport nie tylko odstresowuje i dodaje energii, ale też pobudza spowolniony zimą metabolizm, wzmacnia układ odpornościowy i krwionośny. Nie trzeba od razu porywać się na wielki wysiłek, bo grozi to urazami (które na dłuższy czas mogą nas wyłączyć z aktywności), a także wygaśnięciem zapału. Na początku wystarczą szybkie spacery, potem trucht o takiej intensywności, by tętno wzrosło do ok. 130 uderzeń serca na minutę. Jeśli nie lubimy biegać, może lepiej wyjąć z piwnicy rower lub zapisać się na zajęcia fitness? Aby jednak odczuć dobrodziejstwa aktywności fizycznej, trzeba ruszać się co najmniej dwa–trzy razy w  tygodniu. I nie żałować sobie snu – wbrew pozorom, w kwietniu lepiej pospać dłużej niż zwykle.  Z kolei wiosenne diety, często wykpiwane jako niezbyt wiarygodny rytuał oczyszczający, mają sens, jeśli odrzucimy wszystko, co stanowi element magicznego detoksu, a zostawimy zasadę, by jeść mniej, częściej, ale w mniejszych porcjach, zrezygnować z nadmiaru tłuszczu i węglowodanów prostych (czyli np. białego cukru) oraz wzbogacić menu większą ilością świeżych warzyw, owoców i kiełków (one wiosną są szczególnie wartościowym składnikiem naszej diety). Należy korzystać z sezonowości warzyw, ale warto rozsądnie podejść do kupowania nowalijek (są uprawiane na sztucznym  podłożu i obficie nawożone).  By utrzymywać odpowiedni bilans energetyczny, warto sięgnąć po produkty wysokowęglowodanowe, które są źródłem energii dla mózgu, układu nerwowego i mięśni, ale wybierać te o niskim indeksie glikemicznym. Poza tym jeść ryby bogate w kwasy NNKT oraz orzechy, które zawierają nienasycone kwasy tłuszczowe, wysokiej jakości białko, błonnik pokarmowy. Spośród witamin i minerałów trzeba zwrócić uwagę na odpowiednią podaż kwasu foliowego, witaminy E, potasu, wapnia, magnezu (o tym ostatnim składniku piszemy w ramce). Nie odmawiajmy sobie pobudzającej do działania kawy. Wiemy, że wpływa ona na stan czuwania, przedłużając wydolność umysłową i psychiczną i opóźniając pojawienie się zmęczenia. Ale to nie wszystko: ponieważ kofeina blokuje receptory adenozynowe, może również spowodować skurcz naczyń krwionośnych,  a tym samym wpływać na napięcie naczyń zlokalizowanych w mózgu. Zmniejsza to objawy migreny oraz napięciowych bólów głowy. Kwiecień plecień, bo przeplata…
Kwiecień to miesiąc, w którym w przyrodzie może wydarzyć się dosłownie wszystko. Gwałtowne zmiany ciśnienia i nadchodzące kolejno po sobie fronty ciepłe i zimne. I słońce, i deszcz, i śnieg, i burze, i bardzo ciepłe dni, i poranne przymrozki. A my – jako organizmy stałocieplne najlepiej czujemy się w ustabilizowanych warunkach pogodowych. Więc jeśli temperatury zmieniają się często i gwałtownie, miewamy kłopoty z dostosowaniem się do nich. Stąd częste przeziębienia, zapalenia zatok czy krtani. Tak naprawdę wiosenne infekcje mogą przysporzyć nawet więcej kłopotów niż te zimowe, bo ze względu na osłabienie organizmu jesteśmy bardziej narażeni na komplikacje, np. w postaci nadkażeń bakteryjnych. Rada? Postawmy na profilaktykę. Nadal ubierajmy się ciepło, ale koniecznie „na cebulkę”, by w południe zdjąć jedną warstwę odzieży. Dbajmy też o dietę i nie przeprowadzajmy diet restrykcyjnych, drastycznie obniżających kaloryczność posiłków. Wspomóżmy się także substancjami, które korzystnie wpływają na nasz układ odpornościowy. Ponadto wysypiajmy się – podczas snu nasz organizm regeneruje siły do walki z infekcjami.  Inne wiosenne zagrożenie to alergie związane z kwitnieniem roślin. Dla wielu z nas (alergikami jest już 30% Polaków) kwiecień to czas występowania przykrych objawów związanych z tą dysfunkcją układu odpornościowego. Walczymy z zapaleniem spojówek, bólami głowy na tle alergicznym, katarem siennym (według badań statystycznych jest on udziałem niemal 9 mln obywateli kraju) czy zapaleniem zatok przynosowych. W wiosennych infekcjach kłopotliwe jest także to, że nie jesteśmy pewni diagnozy. Bez dokładnej diagnostyki nie wiadomo, czy dopadło nas przeziębienie czy uczulenie.  Przesilenie czy choroba?
Oczywiście to pewien schemat wiosennych przypadłości. Zawsze należy więc sprawdzić, czy złe samopoczucie należy przypisać wyłącznie przestawieniu się organizmu z trybu zimowego na letni, czy przyczyna jest inna, poważniejsza. Dlatego jeśli trawa jest już bujna i zielona, a my nadal czujemy się zmęczeni jak na początku marca, trzeba problem omówić z lekarzem rodzinnym. Wiosna to dobra pora na wykonanie podstawowych badań ambulatoryjnych, na które nie potrzebujemy skierowania od specjalisty: analizy moczu, RTG klatki piersiowej, a przede wszystkim morfologii krwi. To badania proste, stosunkowo tanie, a zawsze bardzo wiele mówiące o ogólnym stanie naszego zdrowia. Przykładowo: pamiętajmy, że za maską przewlekłego zmęczenia, rozdrażnienia, bladości i wypadania włosów może kryć się anemia lub – co gorsza – białaczka szpikowa lub limfocytowa albo choroby z autoagresji.  Dostosujmy diagnostykę do objawów
- Wiosenne bóle mięśni, budzenie się w nocy z powodu skurczów nóg są powodem, by zbadać poziom magnezu we krwi. 
- Nasilające się w okresie wiosennym problemy ze snem, lęki, poczucie bezradności wobec problemów, z którymi jakiś czas temu dawaliśmy sobie radę, powinny nas skłonić do wizyty u psychiatry. Specjalista oceni, na ile dolegliwości są związane ze zmienną aurą, a na ile z początkowym stadium depresji lub nerwic lękowych.
 - Objawy senności (nieprzemijającej w ciągu dnia) mogą być wstępem do problemów z nieustabilizowanym ciśnieniem krwi, szczególnie wtedy, gdy spada ono poniżej normy. Taka sytuacja wymaga wizyty u kardiologa.
 - Ciągłe zmęczenie, przybieranie na wadze, kłopoty z koncentracją, uczucie słabości mięśni, nieregularne miesiączki, zaburzenia rytmu serca, obniżenie nastroju, częste infekcje, suchość skóry i wypadanie włosów – można powiązać z przemęczeniem, wiosennym osłabieniem czy zbliżającą się menopauzą. Dlatego lekarze, którym skarżymy się na takie dolegliwości, często nie zlecają badań, które mogłyby przybliżyć do diagnozy niedoczynności tarczycy. Sytuację dodatkowo komplikuje fakt, że nawet zlecone badania hormonów tarczycy – TSH i FSH – bardzo często dadzą wynik w zakresie normy. Specjaliści – zgodnie ze swoją wiedzą i doświadczeniem – stwierdzają więc, że tarczyca jest zdrowa, i uspokajają, że nie mamy powodu do niepokoju. Gdy objawy nie ustają, proponujemy, by wykonać badanie w kierunku przeciwciał przeciwtarczycowych.
- Na skutek minimalnej ilości słońca w miesiącach zimowych mogło dojść do znacznego spadku poziomu witaminy D, którego konsekwencją mogą być m.in. częste infekcje. Może warto skonsultować się z lekarzem w sprawie opracowania schematu jej suplementacji? 
- Brak sił może być też symptomem niskiego poziomu dehydroepiandrosteronu (DHEA), naturalnego hormonu. produkowanego przez nadnercza. To DHEA sprawia, że jesteśmy aktywni seksualnie oraz skutecznie zapobiega depresji i leczy objawy z nią związane."
http://kobieta.wp.pl/oszukaj-glod-6117004167923841a,"Oszukaj głód Myślisz, że nie jesteś w stanie przechytrzyć swojego ciała w walce o wymarzoną sylwetkę? Gdy dopada cię głód, „wilcze” pragnienie rozkłada cię na łopatki i nie pozwala funkcjonować? Zobacz, jak możesz poradzić sobie z uporczywym ssaniem w żołądku. Dziś podpowiadamy bowiem, jak oszukać głód. Codzienne walka. Choć przyczyn odczuwanego głodu, może być wiele, to stan, który zawsze odciąga twoje myśli od pracy i wykonywanych czynności. Choć może dopaść cię nagle lub narastać powoli, wydaje ci się, że to pragnienie, które nasyci wyłącznie jedzenie i nie wiesz jak zahamować lawinę ciągłego podjadania? Zastanawiasz się, jak oszukać głód i odłożyć w czasie sięgnięcie po kolejny posiłek? Bądź sprytna i spróbuj małymi krokami, wprowadzić wielkie zmiany. Przechytrzysz łaknienie i łatwiej poradzisz sobie z jego napadami. Jedz o stałych porach. Wcale nie musisz jeść często, aby nie odczuwać głodu. Wystarczy, że twój dobowy rytm będzie stały, a ty będziesz sięgać po posiłki o wyznaczonych godzinach. Organizm przyzwyczaja się do cyklu posiłków, jaki mu codziennie fundujesz i programuje się na nie. Dzięki temu, rozkłada energię pochodzącą z jedzenia, tak, abyś mogła normalnie funkcjonować i bez problemu dotrwać do następnego posiłku. Pamiętaj, żebyś nie objadała się węglowodanami, jeśli w ciągu najbliższych kilku godzin, nie będziesz w stanie niczego zjeść. Po nich szybko podniesie się poziom insuliny, który spowoduje, nagły spadek glukozy. Zaczniesz odczuwać nieprzyjemne ssanie w żołądku i znaczące obniżenie energii. Wydłużysz przerwę między posiłkami, jeśli wybierzesz potrawę bogatą w białko i zdrowe tłuszcze, np. jajecznicę na oleju kokosowym z dodatkiem warzyw. Da ci uczucie sytości, trwające nawet do 5-6 godzin. Dowiedziono ponadto, że tłuszcz kokosowy może nie tylko zmniejszać apetyt, ale powodować redukcję energii w posiłku nawet o ponad 250 kalorii. Uruchom wyobraźnię. Naukowcy dowiedli, że już samo myślenie o jedzeniu, na które masz ochotę, może pomóc ci zmniejszyć uczucie głodu. Wizualizacja sprawdzi się zatem świetnie także w twojej kuchni. Ćwiczenie wyobraźni skłania twój umysł do przekonania, że już zjadłaś „pożądaną” potrawę. Wówczas twoje pragnienia zmniejszają się, a ty spokojnie możesz wrócić np. do pracy. Pamiętaj też, że fantazja działa również podczas spożywania posiłków. Jeśli jedząc sałatkę, będziesz myśleć o czekoladzie, twój mózg odbierze sygnał, jakbyś właśnie skonsumowała kosteczkę „małej czarnej”. Sałatka będzie, nie tylko smakowała ci bardziej, ale odczujesz spadek ochoty na niezdrową przekąskę tuż po skończonym posiłki. Czego oczy nie widzą... ...tego żołądkowi nie żal. Dlatego nie zostawiaj przekąsek „na widoku”. Schowaj zapasy słodyczy do szuflady w biurku, najlepiej tej na samym dole. Możesz wówczas zjeść nawet 70-90 kalorii mniej w ciągu dnia. Ten wynik ci nie imponuje? W skali roku, to prawie dodatkowe 3-4 kilogramy! Dowiedziono również, że gdy wyrzucisz ze swojego stanowiska pracy, wszystkie przekąski, możesz być lżejsza o 10-13 kilogramów w stosunku do koleżanek, które co chwila „coś” podjadają. Pamiętaj, zorganizuj swoje biurko, a pod ręką miej jedynie torbę z przygotowanym w domu lunchem. Po wartościowym posiłku, uczucie sytości zostanie z tobą na dłużej, a ty dokonasz lepszych wyborów kulinarnych przy następnej przekąsce. Zmień zastawę. Po pierwsze postaw na kolor, który kontrastuje z przygotowywaną przez ciebie potrawą. Po drugie serwuj posiłki na „kanciastych” i małych talerzach, które dadzą wrażenie, że zjadłaś więcej niż w rzeczywistości. Oszukasz głód i szybciej poczujesz przyjemne zaspokojenie. Do tego koniecznie, używaj większych widelców. Dzięki temu możesz zjeść nawet 10-12% mniej. Odwrotnie zadziała duża łyżka, która może spowodować, że skonsumujesz nawet 15-20% więcej. Choć to tylko kuchenne sztuczki, spróbuj wykorzystać je podczas spożywania posiłków. Być może zaspokoisz głód, dużo szybciej niż do tej pory. Otul się ciepłem. Gdy czujesz, że zbliża się pokusa sięgnięcia po coś słodkiego, ubierz się w sweter lub okryj kocem. Dowiedziono, że im niższa temperatura w twoim otoczeniu, tym więcej jedzenia potrzebujesz, a poziom odczuwanego głodu staje się nie do zniesienia. Pamiętaj, że ratować możesz się także ciepłą herbatą czy wodą wymieszaną, np. ze świeżymi ziołami. Oprócz przyjemnego ogrzania, wypełnią twój żołądek i na kolejne 20-30 minut, oszukają receptory, które wysyłają sygnał do podwzgórza, że jesteś najedzona.  Nie miksuj. Jeśli zależy ci, aby głód dopadł cię dopiero po kilku godzinach, zmniejsz ilość wypijanych koktajli. Choć płynna konsystencja wypełni żołądek i da uczucie sytości, szybko opuści też twój przewód pokarmowy i po około 30-40 minutach znowu poczujesz nieprzyjemną pustkę. Stałe przekąski na dłużej zaspokoją twoje kulinarne pragnienia i mogą je zmniejszyć nawet o 40% w stosunku do płynnego pokarmu. Pamiętaj jednocześnie, że gdy chcesz zjeść mniej np. na obiad, płynna zupa przed „drugim daniem”
pomoże ci zmniejszyć jego porcję. Naukowcy zauważyli, że rozpoczynanie zupą posiłku, zmniejsza głód i całkowite spożycie energii o 100-150 kalorii. Gryź jak najdłużej. Dobre rozdrobnienie pokarmu, to gwarancja nie tylko udanego trawienia, ale sposób na oszukanie głodu. Jedz zatem powoli i daj szansę organizmowi, aby poczuł sytość. Wystarczy, że będziesz cierpliwa i przez 15 minut powstrzymasz się od „połykania w całości” zawartości talerza, a nieprzyjemny dyskomfort minie. „Uważne” jedzenie połączone przy okazji z poczuciem, że zjadasz wartościowy pokarm, spowoduje, że nie tylko zjesz mniej, ale pobudzisz też obszary mózgu, odpowiedzialne za uczucie pełności. Dlatego koniecznie, zadbaj o zdrowe posiłki. Unikaj alkoholu. Jeśli chcesz uniknąć ataków głodu, ogranicz spożycie alkoholu, np. podczas przyjęcia z suto zastawionym stołem. Po pierwsze unikniesz dodatkowych kalorii – z jedną lampką wina około 100, z kuflem piwa już 250. Po drugie, zapobiegniesz napadom niepohamowanego łaknienia. Naukowcy dowiedli bowiem, że alkohol przełącza mózg na tryb głodu, a twój apetyt rośnie w siłę. Do tego już jeden drink, może zakłócać zdrowy i spokojny sen, którego potrzebujesz, aby uchronić się przed ciągłą ochotą na jedzenie. Zdrzemnij się. Gdy czujesz, że twój głód narasta i trudno ci będzie powstrzymać się przed sięgnięciem po kolejną przekąskę, spróbuj przespać jego atak. W dodatku to świetna regeneracja organizmu w ciągu dnia, z której powinnaś korzystać jak najczęściej. Dlatego, jeśli możesz, pozwól sobie na 20-30-minutową drzemkę. Pamiętaj, że niedobór snu może, nie tylko zakłócać gospodarkę hormonalną, ale pobudzać także łaknienie. Osoby, które pozbawiają się snu, są o 55% bardziej narażone na ryzyko wystąpienia otyłości niż te, śpiące minimum 6-8h na dobę. Łap promienie słońca. Gdy dopada cię nieodparta ochota na „małe co nie co ”, zmień otoczenie. Oderwiesz myśli od nękającego cię uczucia w żołądku i zmniejszysz negatywne objawy głodu. Jeśli do tego wyjdziesz na krótki spacer lub po prostu usiądziesz na ławce, łapiąc promienie wiosennego słońca, masz większe szanse, że nieprzyjemne doznania, będą pojawiały się u ciebie rzadziej. Dowiedziono, że witamina D, której produkcja zachodzi w skórze pod wpływem promieni słonecznych, pobudza wytwarzanie leptyny, hormonu informującego twój mózg, że jesteś najedzona. Do tego zmniejsza odkładanie się tkanki tłuszczowej i podkręca metabolizm. Zapanuj nad emocjami. Nie zawsze chodzi tylko o głód fizyczny. Pamiętaj, że za twoje ataki „wilczego” głodu, odpowiedzialne mogą być także emocje. Zajadasz stres lub udany dzień w pracy? A może wydaje ci się, że jesteś głodna, a tak naprawdę po prostu znudzona? Pamiętaj, że to powód podjadania w 25% przypadków. Obserwuj swoje ciało i okiełznaj emocje, a łatwiej poradzisz sobie z napadami głodu. Pamiętaj też, że więcej stresu, to wyższy poziom kortyzolu we krwi, który pobudza odkładanie tłuszczu, szczególnie na brzuchu. Pij wodę. Czasem za niepohamowanym łaknieniem, stoi pragnienie. Jeśli zapominasz o piciu wody w ciągu dnia, możesz spodziewać się, że organizm zmusi cię do sięgnięcia po nią, wysyłając sygnały, podobne do uczucia głodu. Możesz czuć nie tylko dyskomfort w żołądku, ale być nawet lekko poddenerwowana. Dlatego, nim sięgniesz po przekąskę, upewnij się, że twoje ciało nie jest odwodnione. Pamiętaj też, że 2 szklanki wody, wypite na 30-40 minut przed posiłkiem, mogą spowodować że zjesz 20% mniej - pobudzają sygnał, informujący twój mózg, że do zaspokojenia potrzebujesz już niewiele jedzenia. Jedz imbir. Nie tylko zmniejsza nudności czy bóle mięśni, ale może także redukować głód. Jeśli czujesz, że zjadłabyś „konia z kopytami”, sięgnij po herbatkę imbirową, przygotowaną z 2g sproszkowanego imbiru. Dowiedziono, że dzięki niej możesz zmniejszyć odczuwane ssanie w żołądku i choć na chwilę odciągnąć myśli od jedzenia. „Mikstura” wypita przed posiłkiem, pozwoli ci zmniejszyć zjadane porcje. Pamiętaj, że podobnie mogą zadziałać ostre przyprawy, szczególnie papryczka chilli, która dzięki zawartości kapsaicyny, może promować uczucie pełności i obniżać intensywność twojego głodu. Skorzystaj z ziół. Jeśli w żaden sposób nie jesteś w stanie oszukać głodu, spróbuj ratować się ziołami. Wykorzystaj te, które zmniejszają łaknienie, np. babkę płesznik czy babkę jajowatą. Obie, nie tylko usprawniają pracę jelit, ale mogą pomóc ci, gdy twoja ochota na jedzenie, jest nie do opanowania. Wypróbuj także dziwidło konjak, roślinę bogatą w glukomannan, któremu udowodniono promowanie uczucia sytości. Pamiętaj tylko, aby nie przesadzać z ich ilością w ciągu dnia, ponieważ mogą działać przeczyszczająco. Jeśli jesteś kulinarną tradycjonalistką, wypróbuj też miętę, której już sam zapach, jak twierdzą naukowcy, może obniżać hormon głodu. Miej plan B. Jeśli nie zdążysz przygotować zdrowego posiłku i głód zaatakuje, bądź przygotowana. Miej pod ręką awaryjną, ale pełnowartościowa przekąskę, która pozwoli ci nie rzucić się na jedzenie i kontrolować pochłanianie pokarmów. Świetnie sprawdzą się warzywa – umyte, pokrojone i gotowe do spożycia. Zapakowane w poręczne porcje, zaspokoją twój głód, gdy wracasz z pracy i ułatwią ci spokojne przygotowanie kolacji. Zainwestuj też w orzeszki piniowe, które dzięki zawartości kwasu pinolenicznego, zwiększą produkcję hormonu sytości. I nie zapomnij, zadbać o swoją jelitową florę bakteryjną. Jej prawidłowy skład, także warunkuje zmniejszenie napadów głodu."
http://kobieta.wp.pl/ewa-braun-przez-jeden-dzien-byla-pania-hitler-6117156464633985a,"Ewa Braun - przez jeden dzień była panią Hitler Co młoda, smukła, wysportowana, wesoła i lubiąca się bawić dziewczyna mogła zobaczyć w dużo starszym od niej mężczyźnie, będącym w dodatku abnegatem o cuchnącym, jak przyznała przyjaciółce, oddechu? Pieniądze? Nie, z pewnością nie. Władzę? Tak, ale to nie ona zdecydowała przecież, że wybrała samobójczą śmierć razem z długoletnim kochankiem, który na jeden dzień przed odejściem z tego świata, stał się jej mężem. Choć trudno w to uwierzyć, ale Ewa Braun rzeczywiście kochała Adolfa Hitlera. Kochała nie jak miliony Niemek wodza III Rzeszy, ale jako mężczyznę. Uczucie to poddane zostało decydującej próbie w kwietniu 1945 roku, gdy zamieszkała w bunkrze pod Kancelarią Rzeszy, ostatnim schronieniu Hitlera. Führera ofiarował jej możliwość ucieczki z okrężonego przez Armię Czerwoną Berlina, ale ona odrzuciła zdecydowanie tę propozycję. Została do końca z wodzem III Rzeszy, a na czterdzieści godzin przed śmiercią stanęła z nim, co w tej sytuacji brzmi jak kwestia z horroru, na ślubnym kobiercu. Wreszcie był już tylko jej. Poznali się w 1929 roku, gdy Adolf Hitler był wschodzącą gwiazdą niemieckiej polityki. Młodziutka, niespełna 17-letnia Ewa pracowała jako asystentka osobistego fotografa przyszłego Führera Heinricha Hoffmanna. Znajomość przez dłuższy czas miała bardzo luźny charakter. Hitler był wówczas w nieformalnym, ale bardzo intensywnym związku ze swoją siostrzenicą Geli Raubal. Na Ewę zwrócił dopiero uwagę po samobójczej śmierci swojej kochanki. Młoda, nie grzesząca mądrością ani inteligencją dziewczyna szybko omotała, dzięki wrodzonemu sprytowi, pnącego się w górę polityka. Potrzebujący bratniej duszy, ale obawiający się kolejnego skandalu (w Niemczech dobrze pamiętano tragiczną śmierć Geli) Hitler spełniał wszystkie zachcianki Ewy. Ich związek scementowała nieudana próba samobójcza dziewczyny, która w listopadzie 1932 roku usiłowała się zastrzelić. Przerażony Hitler nie odstępował na krok od jej  łóżka. Kilka miesięcy później zdobył władzę absolutną nad Niemcami. Kanclerz, a po śmierci prezydenta Hindenburga, także i wódz III Rzeszy nie miał teraz zbyt dużo czasu dla swojej kochanki. Obowiązki władcy Niemiec pozwalały tylko na sporadyczne spotkania. Osamotniona Ewa zdecydowała się 28 maja 1935 roku na desperacki krok - kolejną próbę samobójczą. Tym razem zamiast pistoletem posłużyła się fiolką środków nasennych. Kochanka osiągnęła swój cel - Führer uczynił ją faktyczną władczynią Berghofu, swojej górskiej rezydencji. Dodatkowo kupił jej także mieszkanie w nieodległym Monachium. Choć związek Adolfa Hitlera z Ewą Braun był tajemnicą poliszynela dla najbliższego otoczenia Führera, to społeczeństwo niemieckie do ostatnich dni istnienia III Rzeszy nie miało pojęcia o istnieniu kochanki Hitlera. Dla Niemców, a zwłaszcza dla Niemek miał on pozostać ascetycznym, stroniącym od zwykłego życia na wpół mitycznym herosem. Jakikolwiek związek z kobietą był w takiej sytuacji niedopuszczalny, gdyż oznaczał degradację Hitlera do roli ""zwykłego"" mężczyzny. A on faktycznie taki właśnie był. Jak opowiadała Ewa swoim najbardziej zaufanym przyjaciółkom, w alkowie Hitler w niczym nie przypominał oddanego jedynie polityce i militarnym podbojom fanatyka. - Nawet nie zdejmuje butów, a często w ogóle nie idziemy do łóżka. Robimy to na podłodze. To go bardzo podnieca - zwierzała się kochanka wodza III Rzeszy. Alkowa alkową, ale w sytuacjach oficjalnych i półoficjalnych Ewa Braun sadzana była z dala od Hitlera, a honory domu czyniła Magda Goebbels, żona demonicznego ministra propagandy odgrywająca z racji licznego potomstwa (miała siedmioro dzieci) rolę wzorowej Niemki. Choć Ewa Braun nigdy nie została matką, obie panie sporo łączyło. Była to bezgraniczna miłość i oddanie dla Führera. Ewa umarła wraz z nim, a Magda popełniła samobójstwo dzień później razem z mężem, wcześniej otruwając swoje dzieci (jak stwierdziła: ""Życie na świecie bez Führera nie ma sensu""). W ostatnich godzinach życia kochanek docenił lojalność Ewy, która wcześniej odrzuciła propozycje wyjazdu w bezpieczne miejsce (na wszystkie ripostowała: ""Wiesz dobrze, że z tobą zostanę. Nie dam się odesłać""),  i wziął z nią ślub. Było to 29 kwietnia 1945 roku. Dzień później Adolf  i  Ewa Hitler byli już martwi. Ona zażyła truciznę, a on się zastrzelił. Ich ciała zawinięto w koce, oblano benzyną i podpalono. Ponurej uroczystości towarzyszyła kanonada sowieckiej artylerii. Oddziały Armii Czerwonej były już bardzo blisko."
http://kobieta.wp.pl/trzy-lyzki-ryzu-woda-z-pieprzem-i-grapefruity-czyli-przerazajace-diety-gwiazd-6117163391928449a,"Trzy łyżki ryżu, woda z pieprzem i grapefruity, czyli przerażające diety gwiazd Ma 30 lat, wielu fanów, a od niedawna szczyci się bardzo szczupłą sylwetką. To południowokoreańska gwiazda Lee Tae-Im znana z występów w filmach i serialach. Jedno z jej ostatnich wyznań odbiło się szerokim echem w mediach na całym świecie. Celebrytka zdradziła przepis na uzyskanie figury, jaką sama może się teraz pochwalić. Problem w tym, że z pewnością nie należy on do zdrowych.  O tym, że anoreksja to poważny problem, wiedzą niemal wszyscy. Według różnych szacunków, w krajach rozwiniętych zjawisko to może dotyczyć od 1 do nawet 4 procent kobiet. Choć pojawia się coraz więcej kampanii, które mają uświadamiać, jak poważne konsekwencje mogą powodować zaburzenia odżywiania, lekarze informują o coraz młodszych pacjentach, którzy zmagają się z tą wyniszczającą chorobą. Nie pomaga firmowany wciąż przez kolorowe magazyny kult piękna czy kampanie marketingowe wmawiające, że tylko bardzo szczupła sylwetka jest atrakcyjna. Pojawiają się oczywiście pojedyncze przypadki, gdy blokowane są akcje z udziałem bardzo chudych modelek, ale wciąż jest to kropla w morzu. A sprawie nie pomagają celebryci, którzy hasło ""dieta wyszczuplając"" odmieniają przez wszystkie przypadki i którzy często promują niezdrowe zachowania.  Jednym z ostatnich przykładów jest koreańska aktorka, w którą zapatrzone są nastolatki. Lee Tae-Im przyznała, że zjada zaledwie trzy łyżki ryżu dziennie, by utrzymać szczupłą sylwetkę. Jest więcej niż pewne, że wyznanie 30-letniej aktorki nie pozostaje bez wpływu na rzesze dziewcząt oraz młodych kobiet. Dietę, jaką zaordynowała sobie Lee Tae-Im, z pewnością trudno uznać za zrównoważoną.  Pytanie o jej sekret padło w czasie jednego z niedawnych programów telewizyjnych. Prezenterzy chcieli się dowiedzieć, co zrobiła celebrytka, by w tak krótkim czasie uzyskać tak szczupłą sylwetkę. Ich zainteresowanie nie było bezpodstawne. 30-latka jeszcze do niedawna mogła pochwalić się zdrowymi krągłościami. Ale te w ostatnich miesiącach zniknęły. Koreanka przyznała, że zdecydowała się na wprowadzenie radykalnych zmian, bo nie czuła się zbyt komfortowo, występując u boku znacznie szczuplejszych koleżanek z planu. Cały czas zazdrościła im figury. Chęć uzyskania błyskawicznych efektów skłoniła ją do przejścia na drakońską dietę, składającą się właśnie z kilku łyżek ryżu dziennie. Lekarze nie mają wątpliwości, że żywiąc się w ten sposób, nie zaspokaja wszystkich potrzeb swojego organizmu. Wielu uważa, że koreańska gwiazda sama padła ofiarą lansowanej przez media mody na szczupłe ciało.   - Zrobiłam sobie zdjęcia z aktorkami - Park Han-Byul i Lee Chae-Young - które pokazały się ze świetnie wymodelowanymi sylwetkami. Bardzo wstydziłam się przy nich swojego ciała. Czułam się skrępowana, stojąc tuż obok nich - przyznała w trakcie programu. - Byłam tak zdenerwowana, że zaczęłam płakać.  Wiele osób zwróciło uwagę, że Lee Tae-Im z pewnością nie przysłużyła się sprawie, jaką jest walka z nieodpowiedzialnymi nawykami żywieniowymi, mogącymi prowadzić do anoreksji. Stało się jeszcze gorzej, że informację o środkach, jakie przedsięwzięła, podbudowała historią tym, co zmotywowało ją do podjęcia decyzji o wprowadzeniu głodówki. Aktorka dodała, że zdaje sobie sprawę, iż jej postępowanie jest niewłaściwe i może wpędzić ją w kłopoty, starając się odwieść w ten sposób widzów od pójścia w jej ślady. Ale wątpliwe jest, by była w tym wiarygodna. Tym bardziej, że sama przyznała, że czuje się teraz lepiej we własnym ciele.   Nie brakuje oczywiście fanów, którzy są poważnie zaniepokojeni jej nowym wizerunkiem.  Zauważają oni, że w krótkim czasie przestała przypominać piękną, zawsze kwitnącą kobietę, a zdrowy wygląd zastąpiła przerażająco chudą sylwetką. Wyglądem aktorki martwią się również jej znajomi. Przyznają, że coraz bardziej obawiają się o stan jej zdrowia. Lee Tae-Im  potwierdziła, że niektórzy mówią jej wprost, że jest stanowczo za chuda. Aby ich uspokoić, celebrytka zwiększyła rację żywnościową i teraz zamiast trzech łyżek ryżu dziennie, zjada... sześć.  Oczywiście koreańska aktorka nie jest jedyną gwiazdą, która daje niewłaściwy przykład, stosując autodestrukcyjną dietę. Choć wzbudziła swoim postępowaniem i wyznaniami mnóstwo kontrowersji, można ją docenić za szczerość, a ta nie jest częsta w Hollywood. Nie brakuje przykładów aktorek, które z jednej strony mówią o konieczności samoakceptacji, a nawet biorą udział w kampaniach przestrzegających przed skutkami wprowadzania radykalnych diet, a z drugiej same nikną w oczach. Większość z nich, choć ewidentnie ma problem, nie chce o tym głośno mówić. W ostatnich latach brukowce oraz fani zwracali uwagę na niepokojący wygląd takich gwiazd, jak: Angelina Jolie, Keira Knightley, Demi Moore, Britney Spears, Calista Flockhart, Victoria Beckham czy Lindsay Lohan. Beyonce swego czasu chwaliła się, że była na diecie opartej na eliksirze składającym się z wody z cytryną, syropem klonowym i pieprzem. Piosenkarka przyznała, że odżywiała się w taki radykalny sposób przez kilka tygodni. Słynąca z bardzo szczupłej figury Courtney Cox oświadczyła, że aby utrzymać formę w ogóle nie je śniadań. Jej koleżanka z planu ""Przyjaciół"", Jennifer Aniston, powiedziała w jednym z wywiadów, że była na diecie ""słoiczkowej"", w trakcie której żywiła się wyłącznie papkami przeznaczonymi dla niemowląt. Za zrównoważoną ciężko też uznać dietę, do której niejednokrotnie przyznawała się Brooke Shields. Będąc na niej, jadła wyłącznie grapefruity. Natomiast Gwyneth Paltrow, której koścista sylwetka wiele razy niepokoiła fanów, przyznała się do diety, podczas której wolno zjeść tylko jeden posiłek dziennie."
http://kobieta.wp.pl/blogerka-przebrana-za-matke-boska-karmi-dziecko-na-okladce-ksiazki-6117245336909953a,"Blogerka przebrana za Matkę Boską karmi dziecko na okładce książki Znana z kontrowersyjnych wypowiedzi Matylda Kozakiewicz – blogerka znana pod pseudonimem Segritta – postanowiła wydać książkę. Co prawda premiera będzie miała miejsce dopiero 24 maja, ale „gwiazda” internetu już podgrzewa atmosferę towarzyszącą jej wydaniu. Niedawno udostępniła w mediach społecznościowych okładkę książki. Pozuje na niej przebrana za Matkę Boską, która karmi 2-letnie dziecko. W sieci zawrzało. Kontrowersyjną okładkę książki pt. „Złe matki są najlepsze. Poradnik szczęśliwej mamy” sama autorka zapowiedziała tak: „Wam pochwalę się jako pierwszym, bo Was kocham najbardziej. Zniosłyście nawet widok dziecka w roli podkładki pod laptopa. Zresztą nie raz o Was w książce piszę, opisując tę całą patologię, w której żyjecie i którą się tu bezwstydnie dzielicie”.  Skąd pomysł na tę okładkę? - Wyszedł dość spontanicznie. Od początku chciałam, żeby to była okładka z kamieniem piersią, ale element maryjny nie był wcześniej planowany. Po prostu wpadliśmy na to całą ekipą, podczas sesji zdjęciowej, a ja zakochałam się w pomyśle – mówi Kozakiewicz w rozmowie z WP Kobieta. - Bo karmienie piersią jest niestety w Polsce tematem trudnym, nieakceptowanym i budzącym zupełnie niezrozumiałe kontrowersje. Kobiety oskarża się o ""epatowanie nagością"", podczas gdy główną funkcją cycka jest - nie oszukujmy się - karmienie potomstwa. Jesteśmy ssakami i tak karmimy nasze dzieci. To najlepszy i najzdrowszy sposób. Co więcej - najlepiej karmić dziecko przynajmniej do 2 roku życia (i dłużej), a mnóstwo ludzi myśli, że już roczne dziecko nie powinno pić z piersi – dodaje.   Jednak prócz samego karmienia piersią, na okładce widzimy wyraźne nawiązanie do wizerunku Matki Boskiej, w roli której występuje sama Segritta. - Nawiązanie do Marii, matki Jezusa, było w pełni zamierzonym sposobem na zwrócenie uwagi, że nawet ona, najsłynniejsza matka, ubóstwiana przez Polaków, karmiła piersią swoje dziecko. Ba, jej wizerunek, karmiącej matki z często zupełnie gołą, odkrytą piersią, jest bardzo popularnym i często wykorzystywanym motywem w malarstwie i rzeźbie. Dlaczego więc my, kobiety współczesne, nie miałybyśmy mieć prawa do tego samego? – wyjaśnia blogerka.  Wygląda na to, że zaskakująca okładka podziałała, bo informacja o niej natychmiast zaczęła nieść się po sieci. Autorka zdradziła też, że środek książki będzie równie kontrowersyjny co jej zewnętrzna strona. Kozakiewicz zebrała w niej teksty z bloga nierzadko dotyczące niewygodnych tematów."
http://kobieta.wp.pl/wszystko-o-przedluzaniu-paznokci-5982718487331969a,"Wszystko o przedłużaniu paznokci Słabe, łamliwe i rozdwajające się paznokcie to problem, z którym zmaga się wiele kobiet. Poza łamliwością i rozdwojeniem, niezadowolenie budzi nie tylko długość paznokci, lecz także ich kształt. Te problemy można rozwiązać za pomocą zabiegu przedłużania płytki przy użyciu żelu lub akrylu. Słabe, łamliwe i rozdwajające się paznokcie to problem, z którym zmaga się wiele kobiet. Poza łamliwością i rozdwojeniem, niezadowolenie budzi nie tylko długość paznokci, lecz także ich kształt. Te problemy można rozwiązać za pomocą zabiegu przedłużania płytki przy użyciu żelu lub akrylu. – Paznokcie przedłużamy na tyle, ile chcemy, uzyskując taką długość i kształt, jakie klientka sobie życzy – mówi Ewa Pośpiech, manicurzystka z salonu Mani Mani w Warszawie."
http://kobieta.wp.pl/tipsy-tipsy-i-po-tipsach-5983049363895425a,"Tipsy, tipsy i po tipsach Byłaś z nich dumna, prezentowałaś je jak lwica, ale… już ci się znudziły. Postanowiłaś się ich wreszcie pozbyć. Jak to zrobić, by wrócić do swoich paznokci i nie przeżyć dramatu? Byłaś z nich dumna, prezentowałaś je jak lwica, ale… już ci się znudziły i miałaś też dosyć narzekań męża, że nosisz sztuczności. A więc dobrze, postanowiłaś się ich wreszcie pozbyć. Jak to zrobić, by wrócić do swoich paznokci i nie przeżyć dramatu? **ZE ZNAKIEM Q** **SKÓRA W ZMIENNYM NASTROJU** **CZEGO POTRZEBUJĄ TWOJE PAZNOKCIE?** Zanim się zdecydujesz Jeśli jeszcze nie jesteś posiadaczką tipsów, to warto zastanowić się, czy to jest na pewno to, czego potrzebujesz. Powinnaś wiedzieć, że decydując się na tipsy, decydujesz się na utratę na pewien czas swoich naturalnych paznokci. Po zdjęciu paznokcie są bardzo miękkie, cienkie, zniszczone i bardzo łatwo je uszkodzić. Tak naprawdę tipsy powinny robić sobie kobiety, które mają brzydką płytkę paznokcia, bo wtedy ma to jakieś faktyczne uzasadnienie. Reszta kobiet, których naturalne paznokcie są ładne, powinna skupić się pielęgnacji i ozdobie tego, czym obdarzyła je natura. Natura tipsa Tipsy są z natury swej sztuczne. Aby zostały dołączone do twojego paznokcia, jego płytka musi zostać społowana. Kosmetyczka ściera ci płytkę paznokcia, by tips się lepiej przykleił i był trwalszy. Może i tips jest wtedy trwalszy, ale twoje naturalne paznokcie już nie tak bardzo. Tipsy bardzo często są nietrwałe, przy uderzeniu pękają, a źle nałożone powodują, że masz bąbelki między tipsem a płytką i wtedy łatwo dochodzi do infekcji.Tipsy akrylowe Aby je nałożyć, manicurzystka spiłowuje paznokieć, następnie nakleja akrylową płytkę i nadaje jej wybrany kształt. Pyłek z akrylu jest szkodliwy szczególnie dla kobiet w ciąży, więc bądź ostrożna. Żeby zdjąć tips akrylowy, potrzebujesz acetonu, alkoholu czy spirytusu. Na rynku dostępne są również specjalistyczne płyny do ściągania tipsów. Zanurzasz dłonie w miseczce z płynem i czekasz, aż się rozpuszczą na tyle, by móc je swobodnie usunąć. Bez względu na to, jakiego środka użyłaś do rozpuszczenia akrylu, bądź przygotowana na widok nieco osłabionej, wymęczonej i pooranej (po wcześniejszym ścieraniu) płytki. Tipsy żelowe Tipsy żelowe nakłada się smarując paznokieć lub tips żelem, a następnie utwardza się lampą UV. Żeby go zdjąć, trzeba go spiłować pilnikiem. Nie da się tak jak akrylu rozpuścić acetonem. Bardzo uważnie wybieraj specjalistkę do tego zadania. Zdarzają się i takie przypadki, że złe specjalistki mogą spiłować paznokieć do „żywego”. To może być bolesne. Odżywki Jedyną rzeczą, którą tak naprawdę możesz zrobić, to użyć odżywki do paznokci, najlepiej z keratyną. Ona stanowi budulec paznokcia, więc pomoże, ale też nie oczekuj cudów. Musisz się uzbroić w cierpliwość i zaczekać, aż paznokcie ci odrosną. Może to potrwać nawet i dwa lub trzy miesiące w zależności od tego, jak szybko rośnie ci paznokieć. Po zdjęciu tipsów zrób też sobie naturalną kąpiel w podgrzanym olejku migdałowym lub jojoba, a jeśli takiego nie masz, to w zwykłej oliwie z oliwek. Zanurz palce na około 10 minut. Kurację taką przeprowadzaj raz na tydzień. Może się zdziwisz, ale dosyć dobre rezultaty przynosi smarowanie dłoni i paznokci kremem do rąk. Używaj go po każdym myciu. Jakie jeszcze niespodzianki? Jeśli po zdjęciu tipsów zauważyłaś na paznokciu jakieś przebarwienia, np. żółte lub zielone, może to oznaczać, że podczas noszenia tipsów nabawiłaś się grzybicy. Sama jej nie wyleczysz. Udaj się od razu do dermatologa. Ten zaleci ci kurację, zapewne antybiotykową. Grzybicę zwykle leczy się przez długie miesiące. **ZE ZNAKIEM Q** **SKÓRA W ZMIENNYM NASTROJU** **CZEGO POTRZEBUJĄ TWOJE PAZNOKCIE?**"
http://kobieta.wp.pl/jak-wzmocnic-lamliwe-paznokcie-5982680137122945a,"Jak wzmocnić łamliwe paznokcie? Problem kruchych paznokci dotyka około 20 proc. populacji i to zdecydowanie więcej kobiet niż mężczyzn. Trudno wtedy mówić o ładnym wyglądzie i nadaniu odpowiedniego kształtu. A zadbane dłonie są wizytówką kobiety. Problem kruchych paznokci dotyka około 20 proc. populacji i to zdecydowanie więcej kobiet niż mężczyzn. Trudno wtedy mówić o ładnym wyglądzie i nadaniu odpowiedniego kształtu. A zadbane dłonie są wizytówką kobiety. Co jest powodem i jak temu zapobiec? Jak pielęgnować łamliwe i rozdwajające się paznokcie? Specjaliści zaznaczają, że przyczyny słabej kondycji paznokci mogą być zróżnicowane. - Wraz z wiekiem ich stan się pogarsza i stają się bardziej łamliwe. I to najczęściej jest przyczyną – wyjaśniają eksperci z NYU Medical Center. Ale istnieje też wiele innych czynników, które mają wpływ na strukturę paznokci. Jednym z powodów nadmiernej kruchości paznokci jest mechaniczne uszkodzenie detergentami i środkami chemicznymi – proszki, środki czystości, płyny do mycia naczyń, zmywacz do paznokci. Szkodzi im także częste moczenie i suszenie rąk. Jak temu zaradzić? Warto chronić dłonie przez stosowanie rękawiczek oraz wzmocnienie paznokci specjalnymi kremami, które zawierają witaminy i ekstrakty roślinne. Problem może być bardziej skomplikowany niż nam się wydaje. Nadmierna kruchość może być spowodowana zakażeniem grzybicą. Nierzadko jest też objawem poważnych dolegliwości, np. niedoczynności tarczycy, zaburzeń hormonalnych czy niedożywienia. Kolejną przyczyną osłabiającą paznokcie są niedobory mikroelementów, np. żelaza, magnezu, cynku czy krzemu. - Paznokcie często odzwierciedlają ogólny stan zdrowia. Zmiany w strukturze paznokci, takie jak: przebarwienia, kruchość czy łamliwość mogą sygnalizować problemy zdrowotne: choroby wątroby, nerek, serca, płuc, a nawet anemię lub cukrzycę – twierdzą naukowcy z American Academy of Dermatology. Niekorzystne zmiany mogą być także spowodowane niewłaściwą pielęgnacją, np. niepoprawnie wykonany manicure lub nieodpowiednio wybrane preparaty do paznokci (m.in. zmywacz z acetonem). Nie powinnyśmy używać też metalowych pilników, które zdzierają paznokcie i nie zamykają płytki, co w konsekwencji powoduje rozdwajanie. Pamiętajmy, żeby piłować w jedną stronę i zaokrąglać rogi. Warto stosować lakiery utwardzające płytkę. Ponadto korzystajmy z balsamów czy olejków z witaminami, wapniem, magnezem i ekstraktami roślinnymi, które wzmacniają i odżywiają paznokcie. Często dieta uboga w witaminy i składniki mineralne przyczynia się do łamliwości i kruchości paznokci. Jak temu zapobiec? Należy nasz jadłospis wzbogacić produktami pełnoziarnistymi, rybami, grzybami, jajami, kaszą, ryżem i makaronem. Powinnyśmy wybierać produkty, które są cennym źródłem krzemu (jest odpowiedzialny, min, za elastyczności i nawilżenie płytki paznokciowej), a także cynku (z jego niedoborem związane są przebarwienia). To bardzo ważne pierwiastki zarówno dla zdrowia, jak i ładnego wyglądu paznokci. Nie może również w naszej diecie zabraknąć produktów zawierających witaminy A, C, E oraz witaminy z grupy B. Tekst: na podst. huffingtonpost.com: Monika Stypułkowska (mst/sr), kobieta.wp.pl POLECAMY: ** Jak dbać o skórki wokół paznokci?** ** Panno młoda, uważaj na te zabiegi** ** Co paznokcie mówią o twoim zdrowiu?** ** Można pić alkohol w trakcie diety?** **Kosmetyki, które działają jak botoks**"
http://kobieta.wp.pl/sposob-na-rozdwajajace-sie-paznokcie-5981721626460801a,"Sposób na rozdwajające się paznokcie Strasznie rozdwajają mi się paznokcie... Czy jest jakiś naturalny sposób, aby temu zapobiegać? Strasznie rozdwajają mi się paznokcie... Czy jest jakiś naturalny sposób, aby temu zapobiegać? Można brać tabletki, ale co jeszcze można zrobić? Będę wdzięczna za w miarę szybką odpowiedź...
Beata Rozdwajające się paznokcie mogą być efektem (poza niedoborem mikroelementów i substancji budulcowych płytki paznokciowej, na które to najlepszą metodą jest odpowiednia dieta i ogólnie dostępne preparaty w postaci tabletek) stałych mikrourazów, powstałych np. podczas pisania na klawiaturze lub maszynie do pisania oraz częstego stosowania detergentów i mydeł, które odtłuszczają i osłabiają zewnętrzną część płytki paznokciowej. Proszę o rozważenie ewentualnych przyczyn rozdwajania płytki w Pani przypadku. Polecam preperaty witaminowe i mikroelementy dostępne w aptece oraz wzmacniające i działające ochronnie odżywki do paznokci np. firmy Sally Hansen. Elżbieta Gołębka"
http://kobieta.wp.pl/paznokcie-hybrydowe-wady-i-zalety-cena-jak-usunac-lakier-hybrydowy-6113988718192769a,"Paznokcie hybrydowe – wady i zalety, cena, jak usunąć lakier hybrydowy Chcąc uzyskać zdrowo i schludnie wyglądające paznokcie, można sięgnąć po lakier hybrydowy, który charakteryzuje się dużą trwałością i głębią barw. Jest alternatywą dla paznokci akrylowych i żelowych. Lakiery hybrydowe stanowią alternatywę dla paznokci akrylowych i żelowych. W pierwszej kolejności należy wiedzieć, że tak zwane „hybrydy” domyślnie nie służą do przedłużania paznokci – mogą pomóc je wydłużyć jedynie odrobinę – ale przede wszystkim do zabezpieczenia płytki paznokcia utwardzoną warstwą i uzyskania estetycznego wyglądu w sposób skuteczniejszy niż w przypadku zwyczajnego lakieru do paznokci.  Akryl to proszek, który po połączeniu ze specjalnym płynem (liquidem) twardnieje w ciągu kilku minut. Żel natomiast utwardza się przy użyciu lampy UV. Obie substancje można nakładać na przyklejane do płytki paznokci tipsy lub używać szablonu, który pomaga budować i wydłużać paznokieć po dodaniu odpowiedniej ilości używanego materiału.  Przygotowany w ten sposób paznokieć można spiłować tak, aby uzyskać pożądany kształt. W przeciwieństwie do akrylu i żelu, lakier hybrydowy nie jest substancją budującą, dlatego nie służy do przedłużania paznokci. Stosuje się go raczej jak zwykły lakier, przy czym utwardza się go lampą UV, by zachował trwałość. Istnieją też metody umożliwiające lekkie przedłużenie paznokcia pomalowanego lakierem hybrydowym. Trwałość paznokci żelowych wynosi około 8 tygodni, akrylowych 5 tygodni, a manicure hybrydowy wytrzymuje 2-3 tygodnie. Paznokcie hybrydowe można zrobić w gabinecie kosmetycznym albo w domu, przy pomocy zestawu do manicure hybrydowego, którego ceny zaczynają się od kilkudziesięciu złotych (głównym wydatkiem jest tutaj lampa UV, której koszt ma znaczy wpływa na ostateczną cenę produktu). Jest to korzystna inwestycja, jeśli odpowiada nam ten typ manicure i chcemy go stosować regularnie, szczególnie że w gabinecie kosmetycznym zapłacimy nawet 100 złotych jednorazowo. Podobnie jest też z usuwaniem hybryd – mamy do wyboru kosmetyczkę lub domowe metody. W domowym zaciszu można usunąć lakier hybrydowy przy użyciu acetonu lub specjalnego płynu do zmywania hybryd. Po uprzednim zabezpieczeniu skórek wybrany płyn nakłada się na wacik i przykłada do paznokcia. Musi on tam pozostać przez kilka-kilkanaście minut, dlatego nasączony wacik trzeba przymocować do paznokcia – służą do tego specjalne folie lub klipsy.  Można też użyć zwykłych wacików kosmetycznych i folii spożywczej. Gdy aceton lub płyn zadziała, pozostałości hybryd należy delikatnie zdjąć patyczkiem, spiłować pozostałości lakieru bazowego i oczyścić paznokieć cleanerem. W związku z tym, że aceton wysusza, można zastosować na płytkę paznokcia odżywkę. Umiejętne usunięcie lakieru hybrydowego nie powinno niszczyć paznokci. Zalety paznokci hybrydowych: Wady paznokci hybrydowych:"
http://kobieta.wp.pl/couchsurfing-zasady-korzysci-bezpieczenstwo-6114351547422849a,"Couchsurfing – zasady, korzyści, bezpieczeństwo Couchsurfing, czyli poszukiwanie miejsca noclegowego u nieznajomych osób z wykorzystaniem portalu społecznościowego, to rozwiązanie dla osób szukających sposobu na to, by zaoszczędzić na podróży, a przy tym żądnych przygód i chętnych do poznania nowych ludzi. Couchsurfing, czyli ""surfowanie na czyjejś kanapie"", żeby spełnić swoje zadanie wymaga współpracy dwóch chętnych do zaangażowania się w takie przedsięwzięcie stron. Potrzebujemy więc otwartej osoby, która zechce udostępnić swoją kanapę nieznajomemu podróżnikowi, a także żądnego przygód włóczykija, który będzie gotowy pojechać w nieznane i zatrzymać się na nocleg w domu chętnego gospodarza. Jak to działa? Couchsurfing działa sprawnie dzięki istnieniu portalu społecznościowego, gdzie użytkownicy zakładają profile, na których podają podstawowe informacje osobie, jak narodowość, miejsce zamieszkania, znajomość języków czy zainteresowania. Wypełniając swój profil można jasno określić, jakie ma się oczekiwania odnośnie couchsurfingu i interakcji z innymi użytkownikami przy spotkaniu. Określa się też, czy jest się gotowym udostępnić innym użytkownikom swoją kanapę, co nie jest obowiązkowe – każdy może dać od siebie tyle, ile mu odpowiada. Obie strony – zarówno gość, jak i podróżnik – mogą zyskać na takim układzie. Gospodarz może poznać nowe interesujące osoby, zaznajomić je ze swoim miastem, kulturą czy kuchnią, nie musi się zobowiązywać do niczego, co mu nie odpowiada. Natomiast podróżnik otrzymuje darmowy nocleg i, w zależności od oczekiwań obu stron, osobistego przewodnika lub kogoś, z kim może wymienić się doświadczeniami. Użytkownicy przeglądają profile innych i sami decydują, jaki nocleg ich interesuje lub kogo są gotowi przyjąć pod swój dach. Chociaż darmowe zakwaterowanie może wydawać się podstawowym argumentem zachęcającym do skorzystania z couchsurfingu, jest to jednak błędne założenie, ponieważ couchsurfing wiąże się z ideą wzajemności, a nie materializmu i skupiania się na uzyskaniu czegoś za darmo.  Nie chodzi tutaj też o odwzajemnienie się noclegiem za nocleg, żeby „wyrównać  rachunki”.  Couchsurfing opiera się na chęci interakcji z ludźmi, poznania nowych kultur i miejsc. Osoba podróżująca może się czegoś nauczyć od rodowitych mieszańców danego miejsca i zawrzeć nowe znajomości. Dodatkowo nie musi uzależniać się od biur podróży i ich ofert, chociaż w dalszym ciągu musi wykazać się elastycznością względem gospodarza. Couchsurfing to również ciekawe doświadczenie dla gospodarza, który może ugościć osobę z innego państwa, mieć kontakt z innym językiem, a także zaznajomić kogoś z kulturą i kuchnią swojego kraju. Istnieje też opcja zaoferowania wspólnego wyjścia bez noclegu, czyli wariant zapewniający większą swobodę obu stronom. Couchsurfing opiera się na zaufaniu, ale nie bierze się ono znikąd. Portal couchsurfingowy posiada kilka systemów, które pomagają użytkownikom podróżować i przyjmować gości w bezpieczny sposób. Po pierwsze, po założeniu konta trzeba dokładnie wypełnić profil swoimi danymi, które można zweryfikować uiszczając odpowiednią opłatę i potwierdzając telefon oraz, żeby stać się wiarygodnym użytkownikiem.  Najważniejszym sposobem zapewniania sobie bezpieczeństwa podczas couchsurfingu są rekomendacje użytkowników, które pojawiają się na profilach w formie ocen i komentarzy. Osoby bez referencji i przyjaciół dodanych na portalu nie są osobami budzącymi zaufanie. I nie zapominajmy, że podstawą bezpiecznego podróżowania jest zdrowy rozsądek."
http://kobieta.wp.pl/cwiczenia-na-posladki-w-domu-i-na-silowni-z-przyrzadami-i-bez-6114375660971649a,"Ćwiczenia na pośladki – w domu i na siłowni, z przyrządami i bez Wiele kobiet marzy o jędrnych i ładnie ukształtowanych pośladkach. Takich efekt można uzyskać wykonując odpowiednie zestawy ćwiczeń. Ćwiczenia na pośladki możemy wykonywać w domu bez żadnych przyrządów, ale jeśli mamy specjalną piłkę albo gumy do ćwiczeń, mogą one okazać się przydatne. Dobrze jest ćwiczyć codziennie po kilka, kilkanaście minut, niż decydować się na intensywny trening raz w tygodniu. Zacznijmy od tego, jakie ćwiczenia na pośladki bez przyrządów mogą okazać się skuteczne. Pamiętajmy, że wykonując zestaw różnych ćwiczeń powinno się się robić przerwy między poszczególnymi seriami. Podstawą są przysiady – należy stanąć w lekkim rozkroku i wykonywać je tak, aby uda znalazły się w pozycji równoległej do podłogi, a kolana nie wykraczały poza linię stóp.  Zwykłe przysiady można rozbudować i z tej pozycji wykonywać wyskok do góry. Znanym ćwiczeniem na pośladki są też wykroki, polegające na ustawieniu się prosto i wysunięciu nogi do przodu tak, aby znalazła się równolegle do podłoża. W tym czasie druga noga powinna zejść nisko, a brzuch pozostać napięty. Można też robić wykroki boczne, wykonując wykrok i przenosząc ciało z pozycji pionowej raz na lewą, raz na prawą stronę. Wykonując powyższe ćwiczenia należy zwiększać liczbę serii i intensywność stopniowo, a po jakimś czasie można wykonywać je z obciążeniem.  Innym popularnym ćwiczeniem, tyle że w pozycji leżącej, jest ułożenie się na plecach, zgięcie nóg i unoszenie bioder do góry, napinając mięśnie pośladków i utrzymując tę pozycję przez kilkanaście sekund. Wykonywania ćwiczeń na pośladki lepiej zaczynać bez obciążenia, żeby nie ryzykować nabawienia się kontuzji, jeśli nie znamy jeszcze odpowiedniej techniki. Jednak gdy nabierzemy już wprawy, można wykonywać je z hantlami. Jeśli chodzi o ćwiczenie pośladków z przyrządami, można zdecydować się na piłkę lub gumę. Wspomniane ćwiczenie z unoszeniem bioder można wykonywać z piłką – wystarczy położyć się na podłodze, a wyprostowane nogi oprzeć na piłce. Modyfikacją tego ćwiczenia jest unoszenie bioder z jedną nogą na piłce; drugą nogę opieramy o kolano nogi znajdującej się na piłce lub wyciągamy do góry podczas unoszenia bioder. W tej samej pozycji można też toczyć piłkę, przyciągając kolana do klatki piersiowej, a następnie je prostując, cały czas przytrzymując piłkę piętami. Toczenie piłki można łączyć z unoszeniem bioder. Na siłowni znajdziemy kilka urządzeń, które pomogą nam wyrzeźbić zgrabne pośladki. Możliwe jest odwodzenie nóg w pozycji siedzącej, uginanie nóg z obciążeniem przy leżeniu na brzuchu, wznoszenie ich w leżeniu przodem. Możemy też ćwiczyć na urządzeniu, które pozwala wykonywać unoszenie bioder. Donkey kicks to odwodzenie ugiętej nogi do tyłu, na siłowni możemy wykonywać to ćwiczenie z obciążeniem. Kolejna opcją są przysiady bądź wypychanie obciążenia  na suwnicy, a także martwy ciąg. Jeśli nudzą nas ćwiczenia, a chcemy mieć ładne pośladki, możemy zdecydować się na uprawianie sportów. Warto jeździć na rowerze, ponieważ angażuje on całe nogi i mięśnie pośladków. Mięśnie nóg i pośladków wzmocnimy też decydując się na bieganie. Uniwersalne i skuteczne jest też pływanie, które pozwala wytrenować wiele partii mięśni, poprawić kondycję i pozwala się zrelaksować. Dla pośladków korzystny jest pilates, joga czy crossfit."
http://kobieta.wp.pl/jak-wyczyscic-przypalony-garnek-domowe-sposoby-rozne-typy-garnkow-6114030158460545a,"Jak wyczyścić przypalony garnek - domowe sposoby, różne typy garnków Istnieje wiele domowych sposobów na wyczyszczenie przypalonego garnka - np. solą, sodą oczyszczoną, proszkiem do prania, octem czy colą. Po namoczeniu garnka lub zagotowaniu wody jego powłoka będzie jak nowa.  Gdy zdarzy nam się przypalić garnek, pierwszym instynktem jest zalanie go ciepłą wodą i dodanie płynu do mycia naczyń. Jednak nie zawsze ten zabieg przynosi efekt. Jeżeli nie możemy domyć przypalonego garnka przy pomocy płynu do mycia naczyń i siły mięśni, możemy wypróbować kilka sprawdzonych domowych sposobów. Do czyszczenia garnków aluminiowych nie należy używać druciaków ani szczotek, ponieważ mogą się łatwo zarysować – najlepiej stosować miękkie ściereczki. Aby domyć silniejsze zabrudzenia można sięgnąć po ocet albo sok z cytryny – zagotowanie jednej łyżeczki w litrze wody pomaga rozpuścić pozostałości jedzenia. Inną skuteczną mieszankę do mycia aluminium możemy uzyskać, dodając do szklanki octu łyżeczkę soli i nieco mąki. Polerowanie powierzchni aluminiowych można przeprowadzać przy użyciu przecieru pomidorowego, ponieważ zawiera on naturalne kwasy, które przeciwdziałają korozji. O powłokę ceramiczną należy dbać, ponieważ jej uszkodzenie spowoduje zmniejszenie nieprzywieralności. Garnki ceramiczne powinno się dokładnie myć i wycierać do sucha. Do czyszczenia nie powinno się używać soli, ponieważ stopniowo powoduje ona osłabienia powłoki ceramicznej. Skuteczny jest natomiast gotowany w garnku przez kilka minut roztwór wody z sodą lub octem winnym. Powierzchni emaliowanych nie powinno się myć szorstkimi zmywakami ani wlewać gorących płynów do zimnego garnka. Małe zabrudzenia można usuwać solą kuchenną; alternatywą jest stodowanie wody z sodą. Garnki ze stali nierdzewnej są podatne na zadrapania, a stosowanie domowych metod przy ich czyszczeniu może być ryzykowne. Na co dzień najlepiej używać ciepłej wody i płynu domycia naczyń. Garnki powinno się polerować kolistymi ruchami, najlepiej przy użyciu środka do czyszczenia stali nierdzewnej albo oliwki dla dzieci. Garnek rzymski można myć szczotką w gorącej wodzie, a do usuwania trudniejszych zabrudzeń stosować sodę oczyszczoną. Do czyszczenia teflonu nie stosujemy detergentów – poza pierwszym myciem po zakupie. Garnki teflonowe należy czyścić miękkimi gąbkami, a zaschnięte zabrudzenia zostawiać do odmoczenia w gorącej wodzie. Po myciu powierzchnię teflonową należy osuszyć. Garnek żeliwny można myć szorstkimi gąbkami lub szczotkami albo sięgać po sodę. Można zagotować w nim wodę, żeby pozbyć się zaschniętych zabrudzeń, ale nie wolno go namaczać. Gdy garnek jest gorący, nie zalewamy go zimną wodą. Po umyciu garnek trzeba osuszyć i pozostawić do ostudzenia."
http://kobieta.wp.pl/firanki-jak-je-prac-prasowac-i-wybielac-6114082848011905a,"Firanki – jak je prać, prasować i wybielać Firanki są elementem dekoracyjnym w wielu domach, dodają charakteru pomieszczeniom i osłaniają nas przed niechcianymi spojrzeniami przypadkowych osób. Przez to, że są delikatnym detalem ozdabiającym wnętrza, trzeba dbać utrzymanie ich w dobrym stanie. Firanki łatwo zbierają kurz i różne osady, więc dobrze jest odkurzać i trzepać je systematycznie. Dobrze jest przed praniem zanurzyć firany w wodzie z dodatkiem płynu do mycia naczyń, który rozpuści plamy z tłuszczu, które szczególnie łatwo zagrażają firankom wiszącym w kuchni. Firanki mogą być trudne w utrzymaniu, ponieważ łatwo pochłaniają zapachy, przesiąkają oparami ulicznymi i dymem papierosowym, a kolor czystej bieli może zżółknąć albo pociemnieć. Pranie firanek w pralce może być ryzykowne, ponieważ delikatną tkaninę łatwo uszkodzić, jeśli źle zostanie dobrana temperatura lub program. Jeśli pralka posiada specjalny program do prania firan, powinien on być najlepszą opcją. W innym przypadku trzeba ustawić możliwie najdelikatniejszy, a maksymalna temperatura nie powinna przekraczać 40 stopni Celsjusza.  Dostępne są specjalne proszki do prania firanek, jeśli jednak chcemy użyć zwykłego, najlepiej wsypać go nieco mnie niż przy zwyczajnym praniu. Dobrze jest też prać firanki oddzielnie. Bardzo delikatne firanki zaleca się prać ręcznie. Istnieje też metoda, która chroni firanki przed pognieceniem – można umieścić je w przeznaczonym do prania woreczku albo poszewce, a do tego zmniejszyć szybkość wirowania. Piorąc firanki ze sztywnych tkanin (np. nylon) można pomyśleć o ich usztywnieniu przez dodanie przy ostatnim płukaniu soli, octu lub krochmalu, dzięki czemu materiał będzie lepiej się układał. Część firanek nie wymaga prasowania – zalicza się do nich te powstałe z sable, organtyny kreszowanej i woalu kreszowanego – jednak firanki tiulowe albo z gładkich wersji woalu i organtynytego wymagają. Prasujemy je, ustawiając żelazko na możliwie najniższą temperaturę, żeby ich nie przepalić ani nie spowodować świecenia. Przydatne może być żelazko, które daje możliwość prasowania w pionie. Standardowe białe firanki z włókien lnianych lub bawełnianych mają tendencję do żółknięcia z czasem. Dzieje się tak pod wpływem promieni słonecznych, ale też dymu tytoniowego. Poza chemicznymi wybielaczami można sięgnąć po domowe metody. Można posłużyć się sodą oczyszczoną lub proszkiem do pieczenia. Sodę należy rozpuścić w wodzie (w proporcjach 25 gramów sody na litr wody) i namoczyć w tym roztworze firanki, a następnie wyprać. Ewentualnie sodę oczyszczoną można dodać bezpośrednio do prania, ale jeśli firanka jest mocno zabrudzona, lepiej namoczyć ją przed praniem.  Zamiast sody można posłużyć się solą, która dobrze usuwa żółty nalot papierosowy na firankach – w soli można moczyć firanki przez całą noc (używamy jej dwa razy więcej niż sody), a po takim zbiegu pierzemy. Inna opcją jest sięgnięcie po ocet, chociaż minusem jest pozostający po nim intensywny zapach, który utrzymuje się w powietrzu przez jakiś czas.  Podobne działanie, chociaż nieco słabsze, ma też sok z cytryny, dlatego warto go stosować przy lżejszych przebarwieniach na firankach.  Alternatywą dla wybielania jest zabarwienie firanki naparem lipowym lub herbacianym – moczymy w nim firanki do uzyskania pożądanego kremowego odcieniu."
http://kobieta.wp.pl/fazy-ksiezyca-charakterystyka-wplyw-na-organizm-6114428393076865a,"Fazy Księżyca – charakterystyka, wpływ na organizm Księżyc ma duże znaczenie dla naszej planety – oddziałuje na przykład na pływy morskie. Nic więc dziwnego, że wpływa również na nas. Księżyc jest ciałem niebieskim, które znajduje się najbliżej Ziemi ze wszystkich. Określenie „faza księżyca” oznacza tę część Księżyca, która jest oświetlana przez Słońce i widoczna z Ziemi. Chociaż Słońce zawsze oświetla połowę Księżyca, to promienie padają na niego pod różnymi kątami, w zależności od położenia ciał niebieskich względem siebie. Najbardziej charakterystyczne fazy Księżyca to nów, kwadra pierwsza, pełnia i ostatnia kwadra. Na fazach księżyca opierają się kalendarze księżycowe, na przykład kalendarz muzułmański czy żydowski. Podczas nowiu Księżyc nie jest oświetlony, przez co nie jest widoczny gołym okiem. W kalendarzach księżycowych z chwilą zakończenia nowiu – czyli gdy blask księżyca zaczyna być widoczny – zaczyna się nowy miesiąc. W czasie nowiu pływy morskie osiągają maksymalną wartość. Pierwsza kwadra występuje wtedy, gdy Księżyc się powiększa, widzimy wtedy wschodnią część jego tarczy. Podczas tej fazy Księżyca pływy morskie mają swoją minimalną wartość. Gdy tarcza księżyca jest w całości oświetlona, mamy do czynienia z pełnią. Zwykle występuje jedna pełnia w miesiącu, ale mogą zdarzyć się dwie (w takiej sytuacji druga nosi nazwę niebieskiego księżyca) bądź może nie być żadnej, co jest zjawiskiem o wiele rzadszym od niebieskiego księżyca. Podczas pewni, podobnie jak przy okazji nowiu, pływy morskie są najsilniejsze. Ostatnia kwadra to faza Księżyca, w której oświetlenie jego powierzchni zmniejsza się, aż do momentu, gdy Księżyc nie będzie widoczny zupełnie. Szwajcarscy naukowcy wykazali, że pełnia Księżyca wpływa na sen człowieka i faktycznie podczas jej trwania spada jakość snu. Obniża się wtedy poziom melatoniny, a aktywność mózgu w fazie snu głębokiego ulega obniżeniu. Nie jest to jednoznacznie potwierdzone, ale Księżyc może wpływać na płyny obecne w organizmie człowieka – taka hipoteza wydaje się całkiem prawdopodobna, ponieważ dowiedziono, że to właśnie od faz Księżyca uzależnione są pływy morskie.  Niektóre statystyki sugerują, że osoby poddane operacjom w ostatniej kwadrze Księżyca lub podczas pełni zdrowiały szybciej zdrowiały, a śmiertelność osób po operacjach serca spadała. Dość popularne są teorie na temat tego, że fazy księżycowe oddziałują na ludzką psychikę, jednak nie ma na to naukowych dowodów.  Jaki związek z miesiączką mają fazy Księżyca? Po pierwsze, dawniej Księżyc nazywany był miesiącem, a menstruus to po łacinie „miesięczny”. Podobieństwo nie jest jednak związane jedynie z nazwą. Cykl Księżyca trwa średnio 28-29, czyli tyle, ile średnio trwa cykl menstruacyjny.  Badania naukowe dowodzą, że Księżyc i jego fazy są powiązane z kobiecym układem rozrodczym. Jeśli fazy Księżyca mogą wpływać na poziom melatoniny w organizmie, to niewykluczone jest, że ich oddziaływanie może rozciągać się również na inne hormony, również te, odpowiedzialne za kobiecy cykl miesiączkowy, owulację, a co za tym idzie, płodność."
http://kobieta.wp.pl/masa-solna-zastosowanie-jak-zrobic-mase-solna-6114398849157249a,"Masa solna – zastosowanie, jak zrobić masę solną Masa solna to produkt idealnie nadający się do wykonania dekoracji domowych, a do jej przygotowania wystarczy kilka składników obecnych w każdej kuchni. Podstawowy przepis na masę solną polega na połączeniu trzech składników: wody, mąki i soli. Ważne są proporcję, przykładowo można wykorzystać szklankę mąki, szklankę soli i pół szklanki wody (ok. 125 ml). Mąkę i sól mieszamy, a następnie stopniowo dodajemy wodę, żeby masa nie wyszła zbyt rzadka. Masę wyrabiamy przez 5–10 minut, cały czas kontrolując konsystencję. Jeśli nie możemy osiągnąć odpowiedniej gęstości, dobrze jest wypróbować inną mąkę. Wykonane z masy solnej przedmioty piecze się w piekarniku, żeby stwardniały. Istnieje wiele przepisów na masę solną, więc zanim zabierzemy się do jej przygotowania, dobrze wziąć pod uwagę, do czego chcemy ją wykorzystać.  Wiele przepisów zaleca mieszanie wybranej przez nas mąki z niewielką ilością mąki ziemniaczanej, dzięki czemu będzie ona delikatniejsza. Jeśli dodamy więcej soli (np. szklanka wody – dwie szklanki soli), otrzymamy gęstszą i wytrzymalszą masę solna, ale trudniejszą do wyrobienia.  Jeżeli chcemy uzyskać twardszą masę solną, możemy do niej dodać około 3 łyżek gipsu. Według niektórych przepisów można zrobić masę solną z dodatkiem kleju do tapet lub wikolu – ta metoda przyspiesza schnięcie przygotowanych produktów na powietrzu, gdy nie chcemy umieszczać ich w piekarniku. W celu uzyskania kolorowej masy solnej możemy ją zabarwić podczas przygotowywania. Przez dodanie odpowiednich składników możemy uzyskać na przykład następujące kolory: brązowy (kawa, kakao, cynamon), żółty (kurkuma), pomarańczowy (papryka w proszku), różowy (barszcz z proszku, sok malinowy). Możemy też użyć zwyczajnych barwników w proszku. Wykorzystując olej podczas przygotowywania ciasta, zapewnimy mu intensywniejszy kolor. Jeśli chcemy, możemy też do masy solnej dodać olejki zapachowe. Gotowe wyroby z masy solnej można suszyć na powietrzu, co może zająć kilka dni. Ewentualnie możemy wstawić je do piekarnika – zalecany czas  i temperatura zależą o wielu czynników, na przykład wielkości ozdoby, rodzaju piekarnika i samej masy solnej. Aby się upewnić, że wszystko dobrze pójdzie, lepiej zaczynać od niższych temperatur (np. 70 stopni), ponieważ w zbyt wysokiej temperaturze wyroby mogą popękać. Jeżeli nie chcemy, żeby masa solna nabrała żółtawego koloru, przed włożeniem do piekarnika można owinąć ją folią aluminiową. Z przygotowanej masy solnej można zrobić figurki, ramki na zdjęcia, naczynia czy biżuterię. Tworzenie figurek z masy solnej jest świetną zabawą dla dzieci, a gotowe przedmioty są popularne jako ozdoby świąteczne. Wszystko to, co wykonamy z masy solnej, możemy ozdobić na wiele różnorakich sposobów. Nasze dzieła możemy pomalować farbami (najlepiej plakatowymi), a w celu utrwalenia koloru i zabezpieczenia powierzchni warto je polakierować. Można posłużyć się lakierami w sprayu albo w puszce; w tym drugim przypadku nanosimy go pędzelkiem. Figurki z masy solnej można też ozdabiać pisakami żelowymi, cekinami, wstążkami, koralikami i innymi dodatkami dostępnymi w pasmanteriach i sklepach plastycznych."
http://kobieta.wp.pl/drzewo-genealogiczne-jak-je-zrobic-samodzielnie-lub-komu-zlecic-6114062614976641a,"Drzewo genealogiczne – jak je zrobić samodzielnie lub komu zlecić Drzewo genealogiczne pomaga odkryć, skąd pochodzimy i jak daleko sięgają nasze korzenie. Zbadanie ścieżek, którymi kroczyli nasi przodkowie, może prowadzić do niezwykle ciekawych odkryć. Drzewo genealogiczne to potoczna nazwa tablicy potomków, która obejmuje swoim zasięgiem wszystkich potomków bezpośrednich probanta, czyli osoby, dla której oblicza się stopień pokrewieństwa i która zajmuje miejsce centralne na tablicy genealogicznej. Drzewem genealogicznym może być wykres potomków osoby zainteresowane, ale też jej przodków. Zbiór danych potrzebnych do zbudowania drzewa genealogicznego może być przedstawiany w różnej postaci, np. wykresu i tablicy (obecnie najbardziej popularnych) lub drzewa. Czasem staramy się żyć teraźniejszością i nie myśleć za wiele o przeszłości, ale każdy ma swoją własną historię. Niektórzy czują potrzebę, żeby poznać swoje pochodzenie. Może to być zwykła ciekawość, chęć dowiedzenia się, jakie drogi doprowadziły naszych protoplastów właśnie w miejsce, w którym się urodziliśmy. Gdyby przecież nawet jedna rzecz potoczyła się w ich życiu inaczej, moglibyśmy urodzić się gdzieś zupełnie indzie, wyrosnąć w innej kulturze, stać się innymi ludźmi.  Takie poszukiwania można też potraktować jako przygodę. Pobudki kierujące osobami szukającymi swoich korzeni mogą być też dużo bardziej praktyczne – udowadniając, że nasi przodkowie byli właścicielami wielkiego majątku, możemy uzyskać do niego prawa; będąc dzieckiem imigrantów można uzyskać obywatelstwo innego kraju. Współcześnie samodzielne odtworzenie swojego drzewa genealogicznego jest o wiele łatwiejsze niż dawniej. Dzieje się tak dlatego, że podstawowe dane o naszych ascendentach znajdują się w księgach metrykalnych są powszechnie dostępne. Można zacząć od przeanalizowania dokumentacji rodzinnej, w której posiadaniu jesteśmy, a w następnej kolejności sięgnąć po akty narodzin, zgonów i małżeństw – takie pisma sprzed ponad stu lat i starsze znajdują się w archiwach państwowych i diecezjalnych.  Duża część tych zasobów znajduje się w postaci skanów w internecie Na stronie szukajwarchiwach.pl można znaleźć bardzo obszerne zbioru archiwów państwowych, jak spisy ludności i akty narodzin, ślubów i zgonów. Niezwykłą popularnością cieszy się portal MyHeritage, który posiada też olbrzymia bazę wszelkich aktów, spisów ludności i rejestrów imigracyjnych z całego świata. Udostępnia on oprogramowanie do tworzenia drzew genealogicznych, umożliwia ich zachowanie i dzielenie się. Do wszystkich podstawowych funkcji można mieć dostęp za darmo, do dodatkowych po wykupieniu płatnej subskrypcji. Jeżeli przeszukiwania na własna rękę są ponad nasze siły, mamy za mało danych albo nie mamy ochoty przekopywać się przez stosy dokumentacji, która często jest nieczytelna albo sporządzona w językach obcych, można zgłosić się do profesjonalnych firm zajmujących się tworzeniem drzew genealogicznych.  W takiej sytuacji musimy się jednak przygotować na pewne wydatki. Całość badań rodowodowych może kosztować od 5 tysięcy złotych, a całość, łącznie ze zbudowaniem całego drzewa genealogicznego, może sięgać 15 tysięcy złotych. Niektóre firmy zajmują się poszukiwaniem konkretnych dokumentów i liczą sobie kilkadziesiąt złotych za stronę. Istnieje też możliwość zlecenia przeszukania dokumentacji w archiwum – pracownikom płaci się kilkadziesiąt złotych za godzinę poszukiwań."
http://kobieta.wp.pl/kultowe-przedmioty-z-polski-ludowej-dzisiaj-tez-sa-popularne-6117937076295809a,"Kultowe przedmioty z Polski Ludowej. Dzisiaj też są popularne W epoce PRL-u były obiektem marzeń - często zupełnie niemożliwych do zrealizowania. Śniło się o nich nocami, choć większość z nich, przyznajmy, nawet w ówczesnych czasach była dość toporna. Były socjalistyczną odpowiedzią na dobra z niedostępnego w tych czasach dla większości społeczeństwa Zachodu. Kultowe przedmioty PRL i dzisiaj są przedmiotem marzeń - dla kolekcjonerów. Niektóre jednak nadal są produkowane. Klienci cenią je za ""jakość za rozsądną cenę"". Przypomnijmy część z nich. Kto z nas nie chorował w PRL na oryginalne, amerykańskie jeansy? Chyba wszyscy. Nie każdego jednak było stać na ich zakup w Peweksie. Dla tych mniej zamożnych produkowano szczecińskiej Odrze ich peerelowski odpowiednik - tzw. ""teksasy"". Pracownice ""Odry"" szyły z polskiej tkaniny Arizona (bawełna ze sztucznym włóknem) nie tylko spodnie, ale także: bluzy, marynarki, spódnice, a nawet długie płaszcze. Produkty ze Szczecina były nie tylko atrakcyjnym prezentem dla nastolatków. Wspaniale spisywały się też jako towar eksportowy, przeważnie w ""eksporcie indywidualnym"" do ZSRR. Jak już się człowiek ubrał, miał czym jeździć i w czym wyprać, to do pełni konsumenckiego szczęścia brakowało mu już tylko ekskluzywnego zapachu. Producent perfum ""Być może"" - Pollena-Uroda - chciał za ich sprawą zapewnić Polkom odrobinę luksusu. Mówiło się wręcz, że to socjalistyczna wersja ""Chanel No. 5"". Perfumy sprzedawano w smukłych buteleczkach o pojemności 10 ml, które mieściły się w każdej kieszeni i torebce. Ich zapach był bardzo intensywny - odpowiadała za to nuta szyprowa, drzewno-roślinna kompozycja. Najpierw na rynku pojawiła się linia ""Być może… Paris"". Dużo później producent zaczął wypuszczać kolejne buteleczki ze światową stolicą w nazwie. Były więc ""Być może… Rome"", ""Być może… London"", ""Być może… New York"" i ""Być może… Tokyo"". Perfumy wciąż są dostępne w cenie ok. 6-8 zł za flakonik. ""Pani Walewska"" to eleganckie perfumy, o półkę wyżej od ""Być może"". W latach 70. tę wodę toaletową reklamowano dość militarnie: ""To oręż dany do dyspozycji każdej kobiety, która poprzez umiejętne podkreślanie uroku osobistego, pragnie zawładnąć uczuciami Napoleona swojego życia"" - zachęcała ulotka z 1976 roku. Zakłady Pollena-Lechia produkowały perfumy dla pań ""Konwalia"". Kobieta w PRL-u pachniała też zapachem ""Reve"". Była również woda kwiatowa ""Elida"" i kultowe perfumy ""Currara"", które powstały jako polski odpowiednik ekskluzywnych perfum ""Poison"" od Christiana Diora. W PRL-u myślano również o urodzie mężczyzn. Poznańskie zakłady Pollena-Lechia produkowały ""Przemysławkę"", wodę kolońską sprzedawaną w szklanych buteleczkach z plastikowym korkiem. Męskim odpowiednikiem ""Pani Walewskiej"" był ""Brutal"". Woda kolońska o ostrym ziołowo-korzennym zapachu pod względem prestiżu rywalizowała z powodzeniem - w latach 70. i 80. - nawet z kultowym ""Old Spicem"". ""Szarotka"" była pierwszym, krajowej produkcji, przenośnym lampowym (a od 1958 roku - tranzystorowo-lampowym) odbiornikiem radiowym. Produkowano ją w latach 50. w Zakładach Radiowych im. Marcina Kasprzaka w Warszawie na licencji austriackiego ""Siemensa"". Dzięki niepozornej ""Szarotce"", która poza falami długimi i średnimi odbierała także (w późniejszej wersji) stacje nadające na falach krótkich, wielu Polaków miało możliwość słuchania Radia Wolna Europa. Dla sporej części społeczeństwa radio to zastępowało trudno wówczas osiągalne i bardzo drogie telewizory. Pierwszy polski telewizor produkowany seryjnie ""Wisła"" zszedł z linii produkcyjnych Warszawskich Zakładów Telewizyjnych 22 lipca 1956 roku. ""Wisła"" produkowana była na licencji radzieckiego telewizora ""Awangard"". Prymitywny odbiornik, umożliwiający odbiór tylko na jednym kanale, miał ekran o średnicy 31 cm, a kosztował 4 tys. zł. Średnia miesięczna pensja w tym czasie wynosiła 1-2 tys. zł. Jeszcze droższy (kosztował 7 tys. zł) był ""Belweder"", który zastąpił ""Wisłę"" już w 1957 roku. Ten luksusowy, jak na ówczesne czasy, odbiornik miał 14-calowy ekran i ważył 23 kg. ""Belweder"" mógł odbierać program telewizyjny na jednym z ośmiu kanałów. Był pierwszym w Polsce telewizorem produkowanym na masową skalę - w samym tylko 1958 roku wyprodukowano 60 tysięcy sztuk. Była przez lata najpopularniejszą pralką w Polsce. Produkowano ją w Zakładach Wyrobów Metalowych w Kielcach. Ta elektryczna pralka wirnikowa składała się z dwóch cylindrycznych komór z emaliowanej blachy. Górna część z wirnikiem stanowiła komorę pralniczą, a w dolnej znajdował się silnik z przekładnią pasową. Niektóre z bardziej luksusowych egzemplarzy ""Frani"" były wyposażone w wyżymaczkę. ""Frania"", oczywiście w znacznie unowocześnionej wersji, produkowana jest do tej pory - w firmie Kalisto z Myszkowa. Pralka trafia na jachty, do domków letniskowych, warsztatów. Jest też wykorzystywana jak wirówka do domowej rehabilitacji."
http://kobieta.wp.pl/moda-na-winyle-wciaz-trwa-5982432400151681a,"Moda na winyle wciąż trwa! Mimo że sprzedaż cyfrowej muzyki gwałtownie rośnie z roku na rok, a sprzedaż CD spada, to płyty winylowe, które wiele lat temu branża muzyczna spisała na straty, wracają do łask. Ich nakłady są najwyższe od dwudziestu lat. Mimo że sprzedaż cyfrowej muzyki gwałtownie rośnie z roku na rok, a sprzedaż CD spada, to płyty winylowe, które wiele lat temu branża muzyczna spisała na straty, wracają do łask. Ich nakłady są najwyższe od dwudziestu lat. Ukazuje się na nich zarówno klasyka jak i muzyczne nowości. Analogi kupują melomani słuchający jazzu czy muzyki klasycznej, osoby kolekcjonujące płyty. Na czym polega magia czarnej płyty? Gdy na w 1983r. pojawiła się płyta CD, wszyscy myśleli, że to już koniec „winyli”. Nowy nośnik miał mieć znacznie lepszą jakość dźwięku od winyla i być praktycznie niezniszczalny. Czarne płyty miały to do siebie, że łatwo się rysowały, a wtedy trzeszczały i przeskakiwały. Ponadto były duże i dość nieporęczne. Dlatego płyta kompaktowa wydawała się rozwiązaniem idealnym. Dlatego produkcja płyt analogowych z roku na rok spadała. Nikt nie przewidział, że po latach wrócą one do łask. Drugie życie czarnego krążka To, że płyty winylowe nie zanikły całkowicie, zawdzięczamy didżejom, którzy korzystali z nich do miksowania muzyki. Tylko czarne płyty dawały się nieograniczone możliwości miksowania dźwięków. Od kilku lat można zaobserwować powrót mody na winyle. Mimo że kosztują więcej niż płyty kompaktowe, to ich sprzedaż w samych tylko Stanach Zjednoczonych w 2010 wzrosła o 14%. Także w Polsce można zaobserwować wzrost zainteresowania czarnymi krążkami. Winyl w Polsce W 2010r. według szacunków Związku Producentów Audio-Video sprzedano u nas 40 tysięcy. Na tym nośniku ukazują się zarówno klasyczne tytuły takie jak ''''Legenda'''' Armii, dyskografia Kultu, ''''Astigmatic"" Krzysztofa Komedy czy ""Dziwny jest ten świat"" Czesława Niemena; jak i nowości wydawnicze. POLECAMY: ** Światowe i polskie dni – potrzebne i nietypowe** ** Zalety krzyżówek** ** Co czytamy przed snem?** ** W końcu wiem, dokąd zmierzam – rozmowa z Agą Zaryan** **Największy wybór winyli w sieci! Sprawdź oferty!** Popularność czarnych płyt wynika z ich analogowego brzmienia, innego od tego z płyty CD. Samo słuchanie takiego albumu to niemal ceremonia, bo trzeba poświęcić chwilę czasu by wyjąć płytę z koperty, położyć ją na gramofonie i co 20 zmieniać strony krążka. Kolekcjonerów przyciąga też duża, efektowna wizualnie okładka. Niektórzy zapaleni zbieracze interesują się tylko płytami z pierwszego tłoczenia, z konkretnej dekady lub gatunku muzycznego. Ponadto winyle wydają się czymś atrakcyjnym w czasach gdy muzyka praktycznie została pozbawiona fizycznego nośnika z powodu rosnącej lawinowo popularności plików mp3. Czarne płyty są też cenne dla zagorzałych fanów, którzy kolekcjonują albumy ich ulubionego wykonawcy na wszystkich możliwych nośnikach. Analogowe białe kruki Niektóre wydawnictwa mają sporą wartość kolekcjonerską Prawdziwym fonograficznym rarytasem jest rzadki singel Sex Pistols ""God Save The Queen"". Wytwórnia A&M niedługo po rozpoczęciu tłoczenia zerwała kontrakt z zespołem i większość nakładu zniszczono. Ocalały egzemplarz wycenia się na 8 tys. funtów. Sporą rynkową wartość ma też rzadkie wydanie debiutanckiego albumu Beatlesów ""Please Please Me"" i pierwsze 10 egzemplarzy z pierwszego tłoczenia Beatlesowskiego ""Białego albumu"". Najrzadszym białym krukiem jest z pewnością singel ""That''ll be Day/In Spite of All the Danger"" zarejestrowany przez zespół Quarrymen, z którego później wyłoniło się The Beatles. Jest o niemożliwy do zdobycia. Jego jedyny egzemplarz posiada Paul McCartney. Inne wartościowe longplaye to pierwsze albumy Led Zeppelin i The Rolling Stones. (sp/sr) POLECAMY: ** Światowe i polskie dni – potrzebne i nietypowe** ** Zalety krzyżówek** ** Co czytamy przed snem?** ** W końcu wiem, dokąd zmierzam – rozmowa z Agą Zaryan** **Największy wybór winyli w sieci! Sprawdź oferty!**"
http://kobieta.wp.pl/klocki-puzzle-ukladanki-5980669777662593a,"Klocki, puzzle, układanki Nie tylko poprawiają sprawność małych paluszków, ale również rozwijają wyobraźnię i uczą myślenia. Które są najbardziej odpowiednie dla maluszka? Pierwszymi klockami może bawić się już niemowlę. Muszą być jednak lekkie i odpowiedniej wielkości, by maluszek bez trudu wziął je do rączki, ale jednocześnie nie mógł ich połknąć. Wykonane z nietoksycznych materiałów, bezpieczne i atestowane, najlepiej w żywych kolorach. Na prawdziwą zabawę klockami przychodzi czas, gdy maluch skończy rok. Wtedy warto mu kupić większy zestaw do budowania. Z drewna, plastiku, materiału Jakie klocki są najlepsze dla maluszka? Które powinien koniecznie mieć?
- Sensoryczne. To klocki plastikowe, których nie łączy się, lecz ustawia z nich wieżyczki. Ich wielką zaletą dla najmłodszych jest to, że każdym z nich można się bawić jak osobną zabawką. Klocki mają różnorodną fakturę i ruchome elementy, które przyciągają uwagę malucha, rozwijają wyobraźnię i stymulują pracę małych rączek. W każdym klocku jest dodatkowo coś, co można przycisnąć, przekręcić, wyciągnąć. Wydają też zabawne dźwięki. Stymulują różne zmysły dziecka: dotyk, wzrok, słuch.
- Drewniane. Doskonałe do stawiania pierwszych wieżyczek. Jedynym „minusem” jest to, że budowle z nich stworzone łatwo niechcący zburzyć, ale i to będzie dla dziecka świetną nauką... cierpliwości. Niektóre dzieci je uwielbiają. W zestawach znajdują się klocki o różnych wielkościach i kształtach, z których dwu-, trzylatek chętnie zbuduje domek, drogę, mostek, płotek. Dodatkowym atutem jest to, że są wykonane z naturalnego materiału – z drewna. Uwaga: trzeba poszukać takich, które są pomalowane ekologicznymi farbami!
- Plastikowe.Trudniej z nich budować, gdyż elementy trzeba łączyć, za to budowle są trwalsze i przypadkowo nikt ich nie zburzy. Dla najmłodszych dobre są klocki, które można wrzucać do pudełka lub domku z otworami, nakładać na zwierzątka. Kupując plastikowe klocki dla nieco starszego dziecka, zwracaj uwagę, by łatwo się łączyły. Staraj się wybierać zestawy tej samej firmy – maluch bez problemu będzie mógł je potem łączyć.Najlepiej, jeśli maluszek ma w domu zarówno klocki drewniane, jak i plastikowe. Każde z nich kształtują nieco inne sprawności – przekonuje dr Agnieszka Maryniak, neuropsycholog. – Drewniane wymagają od dziecka użycia mniej siły, za to większej precyzji. W sklepach od niedawna są też bezpieczne klocki z tworzywa, które można łączyć, ale też... wyginać. Są lekkie, więc maluszek nie zrobi sobie nimi krzywdy. Od burzenia do budowania Dla małego dziecka równie ważne jak budowanie jest... burzenie budowli.
– Maluszek czuje się wtedy sprawcą, jest zadowolony, że od niego coś zależy. Dlatego najmłodszym dzieciom warto samemu budować wieże i pozwalać im je burzyć. To zachęci je potem do samodzielnego ustawiania klocków – przekonuje dr Agnieszka Maryniak.
W miarę rozwoju zdolności manualnych dziecko tworzy coraz bardziej skomplikowane budowle. U dwu-, trzylatków powoli dochodzi również do zróżnicowania tworzonych konstrukcji ze względu na płeć. Dziewczynki wolą ustawiać domki, chłopcy – mosty, drogi, zamki, tunele i samochody. A teraz... teatr! Dwuipółletni Maciuś uwielbia klockowe układanki. To jego ulubiona zabawa z tatą. Z plastikowych klocków ustawiają domki dla zwierząt, samochodziki z platformami, drzewa w lesie. Gdy wszystko gotowe, zabawa dopiero się zaczyna: zwierzątka wsiadają do samochodzików i wyruszają w podróż: do lasu, na wieś, na wakacje, do Afryki. Tam czekają na nie przygody: napaść wilka, brak wody, awaria samochodu.
– Przy tego typu zabawie dziecko rozwija wyobraźnię, uczy się rozwiązywać swoje problemy – komentuje Beata Grajek, psycholog dziecięcy. – Tak właśnie zabawa konstrukcyjna zmienia się w tematyczną, typową dla trzylatków. Świat z kawałków Półtoraroczny Krzyś dzień zaczyna od swoich ukochanych układanek. Najprostsza – kolorowy piesek – składa się z czterech dużych części. Chłopiec tak ją lubi, że układa kilka razy, a potem zabiera się za następne: gąskę z sześciu części i kurę z ośmiu. Pomocy mamy potrzebuje tylko do kotka, złożonego z 16 kawałków.Pierwsze puzzle możesz kupić dziecku, gdy ma około 1–1,5 roku. Na początek najprostsze. Najlepsze są z tektury lub pianki. Wyjmuje się z nich tylko kilka części, np. przedstawiające postaci ludzi, zwierząt, rysunki owoców. Gdy maluszkowi taka zabawa się spodoba, zaproponuj puzzle tekturowe lub drewniane, które mają pod spodem namalowany taki sam obrazek, jaki maluch ma ułożyć z kawałków. Półtoraroczny szkrab poradzi już sobie również z tradycyjnymi puzzelkami cztero-, sześcio-, czy nawet ośmioczęściowymi. Oczywiście, jeśli będzie miał tylko trochę cierpliwości. Wybieraj puzzle wykonane z nieco grubszej tekturki, by maluch ich nie połamał. Części powinny być duże, a rysunek wyrazisty, by dziecko mogło bez większego problemu go ułożyć.
Dobre są też puzzle piankowe – łatwo je się wkłada i wyjmuje. Dodatkowa zaleta: z niektórych można tworzyć maty do zabawy zajmujące sporą część pokoju.
Ciekawe są też puzzle drewniane. Figurki można często ustawiać na stole i bawić się nimi. Mamo, zagrajmy! Bardzo ciekawą propozycją zabawy z dwu-, trzylatkiem są puzzle-gry. Zabawa polega na łączeniu w pary np. zwierzątek z domkami, w których mieszkają, albo ludzi wykonujących określone zawody z ich „narzędziami pracy”. Puzzle są wykonane tak, że pasują do siebie jedynie „prawidłowe odpowiedzi”, np. psa można połączyć tylko z budą, wiewiórkę z dziuplą, a muzyka ze skrzypcami. Dzięki temu maluch, układając puzzle, niepostrzeżenie zdobywa wiedzę o świecie. Katarzyna Pinkosz"
http://kobieta.wp.pl/staly-aparat-ortodontyczny-5981685796332161a,"Stały aparat ortodontyczny Jaki jest koszt założenia stałego aparatu ortodontycznego? Czy górny i dolny łuk można zakładać w odstępie czasowym? Witam bardzo serdecznie, mam wadę zgryzu i po wcześniejszej konsutacji ortodontycznej, pani doktor zakwalifikowała mnie do założenia aparatu stałego ,obydwa łuki na raz,jednak koszty takiego aparatu są dla mnie dość duże i w związku z tym - w jakim odstępie czasowym można odłożyć założenie drugiego łuku? Bardzo też proszę o udzielenie mi informacji, jaki jest koszt takiego leczenia w przybliżeniu, zdaje sobie sprawę ,że nie widząc pacjenta trudno udzielić takiej informacji, ewentualnie proszę podać mi namiary do Państwa, serdecznie dziekuję, pozdrawiam Aneta Najczęsciej odstęp kilku miesięcy pomiędzy założeniem jednego a drugiego łuku nie robi większej różnicy. Czasem jest to nawet konieczne. Lekarz ortodonta decyduje, który łuk założy jako pierwszy - najczęściej górny. Koszt aparatu metalowego w obu łukach - najtańszego to 2200zł, a wizyt kontrolnych 190. Konsultacja dr Joanna Mrowiec, Astermed, ul. Św. Bonifacego 92 Warszawa, tel. (022) 858-03-54 (55),www.astermed.pl"
http://kobieta.wp.pl/aparat-ortodontyczny-co-jesc-noszac-aparat-i-jak-go-czyscic-6114068974549121a,"Aparat ortodontyczny - co jeść, nosząc aparat i jak go czyścić Aparat ortodontyczny poprawia zgryz i sprawia, że uśmiech staje się piękny. Warto również dbać o aparat, aby spełniał swoją funkcję. Wyróżnia się dwa rodzaje aparatów ortodontycznych: aparat ortodontyczny stały oraz aparat ortodontyczny ruchomy. W zależności od rodzaju sprzętu, warto zadbać o prawidłowy sposób czyszczenia aparatu ortodontycznego. Nosząc aparat ortodontyczny, warto zwracać uwagę na to co się je, tak aby kawałki jedzenia nie weszły w przestrzenie międzyzębowe i nie spowodowały próchnicy. Dla każdego, kto zakłada stały aparat ortodontyczny, pierwsze dni są najtrudniejsze, ponieważ ma się wrażenie, jakby zęby się ruszały. Z tego względu warto jeść produkty miękkie, płynne lub półpłynne np. zupy.  Poza tym, założenie aparatu ortodontycznego wiąże się z ograniczeniem żucia gumy oraz gryzieniem twardych produktów (jabłek, orzechów, sezamków). Warto również powstrzymywać się od jedzenia słodyczy oraz picia słodkich napojów (szczególnie coli), które mogą doprowadzić do powstania próchnicy, którą trudno zlikwidować po założeniu aparatu ortodontycznego.  Barwiące artykuły spożywcze (czerwone wino, buraki, jagody) mogą zmienić kolor ligatur (gumeczek służących do mocowania aparatu ortodontycznego). Szczególnie będzie to widoczne przy wyborze przezroczystych oraz białych ligatur, co wiąże się z ich wymianą u ortodonty. Aparat ortodontyczny stały myje się przy każdym czyszczeniu zębów. Jednak szczególną uwagę warto poświęcić uzębieniu przed snem, tak aby w przestrzeniach międzyzębowych nie zostały żadne kawałki jedzenia. Tym bardziej, że bakterie są bardziej aktywne w nocy i mogą doprowadzić do próchnicy, co wiązałoby się z bolesną wizytą u dentysty.  Przed czyszczeniem aparatu, należy z niego zdjąć wszystkie gumowe oraz ruchome części. Aparat stały należy myć szczoteczką do zębów pod kątem 45 stopni, tak aby nie uszkodzić drutów oraz szpilek aparatu ortodontycznego. Należy szczotkować każdy drut aparatu ortodontycznego od góry do dołu, tak aby dokładnie umyć płytkę nazębną oraz usunąć resztki jedzenia, zarówno z aparatu, jak i z zębów. Zamiast zwykłej pasty do zębów można używać płynnej pasty, która dotrze do trudno dostępnych miejsc. Tak jak na zębach, również na aparacie dentystycznym ruchomym zbiera się płytka nazębna, którą należy dokładnie usunąć. Dzięki temu, osoba nosząca aparat, zapobiegnie powstawaniu próchnicy. Po każdorazowym wyjęciu aparatu ortodontycznego z buzi, warto go wyczyścić. Można to zrobić specjalną szczoteczką do aparatu ortodontycznego lub zwykłą szczoteczką.  Bez względu na rodzaj szczoteczki, należy na nią nałożyć pastę do zębów bądź mydło. Czyszcząc sprzęt warto uważać, by nie wygiąć łuków aparatu ortodontycznego. Po umyciu aparat należy osuszyć papierowym ręcznikiem, a następnie odłożyć do specjalnego pojemnika. Nosząc aparat ortodontyczny stały warto również zwracać uwagę na sposób mycia zębów. Należy czyścić każdy ząb oddzielnie, wykonując okrężne ruchy. Warto ustawić szczoteczkę pod kątem 45 stopni do linii dziąseł. Ten sposób ułatwi również mycie przednich zębów oraz przestrzeni międzyzębowych.  Warto również nitkować zęby co najmniej raz dziennie. Specjalna nić do aparatu ortodontycznego zapewni osobie noszącej aparat komfort oraz odpowiednią higienę jamy ustnej. Można również korzystać z irygatorów do aparatów ortodontycznych, które dokładnie wyczyszczą trudno dostępne miejsca."
http://kobieta.wp.pl/zielona-herbata-jak-parzyc-6114077054937217a,"Zielona herbata - jak parzyć? Zielona herbata jest smaczna i zdrowa, ponieważ zmniejsza ryzyko wystąpienia raka i poprawia wygląd skóry. Jednak warto ją odpowiednio zaparzyć, tak by nie była gorzka. Parzenie zielonej herbaty zostało zapoczątkowane w cesarstwie chińskim. Istnieją różne rodzaje zielonej herbaty, którą należy zalać wodą w odpowiedniej temperaturze. Do zaparzenia zielonej herbaty warto użyć okrągłego i pękatego czajniczka, w którym liście będę mogły lepiej się rozwijać. Ważny jest także wybór herbaty, ponieważ wysokogatunkowa zielona herbata jest zdrowa i smaczna. Przygotowując napar z zielonej herbaty, warto również użyć niechlorowanej wody z małą zawartością wapnia.  Po podgrzaniu wody w czajniku należy wylać wodę, tak by w naczyniu pozostała para. Do rozgrzanego imbryka wrzuca się liście zielonej herbaty. Ich ilość zależy od osób, dla których będzie przyrządzany napój. Następnie należy zalać zieloną herbatę gorącą wodą i przykryć czajnik pokrywką. Zieloną herbatę można również zalać zimną wodą, jednak trzeba ją odstawić na kilka lub kilkanaście godzin.  Parzona zielona herbata najlepsza jest bez dodatków. Jednak jeśli ktoś chce wzbogacić smak zielonej herbaty, może dodać do naparu odrobinę miodu lub soku z cytryny. Podczas parzenia zielonej herbaty, nie wolno jej mieszać, ponieważ uzyskuje gorzki smak.  W zależności od rodzaju zielonej herbaty, zmienia się temperatura oraz czas parzenia. Chińską zieloną herbatę należy parzyć przez ok. 3-4 minuty w 75 - 90 stopniach. Japońska zielona herbata jest gotowa do spożycia po 2-2,5 minuty w temperaturze 60-75 stopni. Herbatę zieloną Gunpowder można parzyć przez 3-4 minuty w temperaturze 70-80 stopni, podobnie jak zieloną herbatę aromatyzowaną. Z tym, że zielona herbata aromatyzowana powinna być parzona w wyższej temperaturze (80-90 stopni). W przypadku japońskich herbat, pierwsze parzenie napoju z zielonej herbaty może wynosić ok. 20 sekund.  Do przygotowania zielonej herbaty będzie potrzebne około pół litra wody bogatej w tlen. Chińską oraz japońską herbatę można zaparzać 3-4 razy. Poza tym, Japończycy i Chińczycy wylewają pierwszy napar, ponieważ uważają, że zielona herbata dwukrotnie lub trzykrotnie zalewana zyskuje niepowtarzalny smak oraz aromat.  Z kolei zieloną herbatę Gunpowder i herbatę zieloną aromatyzowaną warto przygotowywać najwyżej 3 razy. Wielokrotnie parzona zielona herbata jest bogatsza w składniki odżywcze, głównie mangan oraz fluor. Przy wielokrotnym zaparzaniu warto również pamiętać, że wilgotnych liści zielonej herbaty nie można przechowywać dłużej niż 12 godzin, ponieważ tracą wartości odżywcze. Poza tym, po takim czasie zaczynają osiadać na nich grzyby.   Ciekawostką może być również fakt, że pierwsze parzenie zielonej herbaty działa pobudzająco na organizm, a smak naparu jest delikatniejszy. Natomiast kolejne przyrządzanie napoju ma działanie relaksacyjne, a aromat zielonej herbaty staje się mocniejszy. Jeśli ktoś chciałby przygotować mrożoną zieloną herbatę, powinien dodać więcej zielonych liści do gorącej wody. Następnym krokiem jest wlanie gorącej zielonej herbaty do szklanki wypełnionej kostkami lodu. Czas mrożenia nie powinien być długi, ponieważ lód osłabia smak mrożonej zielonej herbaty."
http://kobieta.wp.pl/test-ciazowy-rodzaje-wyniki-wiarygodnosc-6114366042519169a,"Test ciążowy – rodzaje, wyniki, wiarygodność Test ciążowy jest najprostszą metodą wykrycia w organizmie kobiety gonadotropiny kosmówkowej, która jest hormonem ciążowym. Pierwsze testy ciążowe pojawiły się w starożytnym Egipcie. Kobiety skrapiały moczem jęczmień i pszenicę. Jeśli ziarna zaczynały kiełkować, oznaczało to pozytywny wynik testu ciążowego. Test ciążowy pozwala wykryć obecność w moczu hormonu ciążowego, gonadotropiny kosmówkowej (hCG), produkowanego przez trofoblast (zewnętrzną warstwę błony płodowej, która wyodrębnia się w pierwszym stadium rozwoju zarodka). Pojawienie się hormonu ciążowego świadczy o zagnieżdżeniu się zarodka w macicy, do którego dochodzi około 7 dni po zapłodnieniu.  Poziom hCG wzrasta do 2-3 miesiąca ciąży, a następnie spada aż do momentu porodu. Z tego względu, najbardziej efektywny będzie test ciążowy wykonany w 7-10 dni od stosunku. Testy ciążowe określają, czy kobieta jest w ciąży, na podstawie zwiększonego poziomu stężenia hCG.  Można wyróżnić trzy rodzaje testu ciążowego: Domowy test ciążowy warto kupić w aptece. Przed wykonaniem próby należy dokładnie przeczytać instrukcję obsługi. Wyróżnia się trzy rodzaje domowych testów ciążowych, jednak każdy z nich informuje w pasku kontrolnym o pozytywnym lub negatywnym wyniku testu ciążowego: Testy ciążowe z krwi i z moczu mogą być wykonywane na komputerach cyklu, które mają wbudowaną specjalną funkcję pomiarów podstawowej temperatury ciała (PTC). Na rynku farmaceutycznym są również dostępne cyfrowe testy ciążowe, na których zamiast kresek, pojawia się plus / minus lub pregnant / not pregnant. Warto również wiedzieć, że istnieją internetowe testy ciążowe, jednak zazwyczaj po odpowiedzi na pytania dotyczące niepokojących objawów, pojawia się informacja, że należy wysłać płatny SMS, żeby otrzymać wynik. Testy ciążowe wyróżnia czułość na hormon hCG. Domowe testy ciążowe można podzielić ze względu na czułość testu: Natomiast laboratoryjne testy ciążowe mają wyższą czułość, ponieważ 100 proc. pewności można uzyskać po 7 dniach od zapłodnienia.  Test ciążowy najlepiej wykonać rano, ponieważ pierwszy mocz jest najczystszy. Wynik testu ciążowego pojawia się po kilku – kilkudziesięciu sekundach od chwili aplikacji moczu na pasek. Na domowym teście ciążowym pojawiają się dwie kreski. Pierwsza kreska świadczy o tym, że test został wykonany prawidłowy. Natomiast druga kreska oznacza pozytywny wynik ciąży. Jeśli druga kreska na teście ciążowym jest wyblakła, należy wykonać powtórną próbę lub zgłosić się do ginekologa. Ledwo widoczny pasek może świadczyć o tym, że test ciążowy został wykonany za wcześnie (np. kilka dni po owulacji).  Producenci zapewniają, że testy ciążowe są wiarygodne w 90-95 proc., jednak podkreślają, że próba powinna być wykonana w odpowiednim momencie. Jak jednak wybrać odpowiedni moment, kiedy kobieta się stresuje? Aby test ciążowy był wiarygodny, należy go wykonać co najmniej 7 dni po intymnym zbliżeniu.  Poza tym, nawet jeśli test wyszedł ujemny, warto go powtórzyć po kilku dniach od zrobienia pierwszego testu ciążowego. Ledwo widoczna kreska może również świadczyć o zaburzeniach związanych z pracą hormonu tarczycy, chorobach nowotworowych lub ciąży pozamacicznej, dlatego spostrzegając niepokojące objawy (brak okresu w wyznaczonym terminie, obrzęk piersi czy wstręt do używek) warto zgłosić się do ginekologa."
http://kobieta.wp.pl/cera-tlusta-jak-o-nia-dbac-i-upiekszac-5982410630406785a,"Cera tłusta – jak o nią dbać i upiększać? Makijaż, który spływa, zaskórniki, pryszcze, niedoskonałości. Rozszerzone pory, niezdrowe błyszczenie zaraz po wykonanym makijażu. Znasz to? Jeśli tak, to ten artykuł jest dla ciebie. Makijaż, który spływa, zaskórniki, pryszcze, niedoskonałości. Rozszerzone pory, niezdrowe błyszczenie zaraz po wykonanym makijażu. Znasz to? Jeśli tak, to ten artykuł jest dla ciebie. Pielęgnacja i makijaż tłustej cery. Jakich kosmetyków używać, a jakich się wystrzegać? Co robić, aby wyglądać doskonale od rana do wieczora? Jak sobie radzić z typowymi problemami skóry, której gruczoły łojowe produkują za dużo sebum? Jak rozpoznać tłustą cerę?
Występuje wówczas, gdy gruczoły łojowe produkują za dużo sebum - skóra robi się błyszcząca oraz podatna na powstawanie zmian trądzikowych. Charakteryzuje się szaro-żółtawym kolorytem (kolor ziemisty), rozszerzonymi porami, skłonnością do tworzenia się zaskórników, grudek oraz ropnych wyprysków. Jest gruba, mniej ukrwiona niż cera normalna lub sucha. Jest mniej wrażliwa na działanie czynników atmosferycznych i chemicznych, ale stosunkowo łatwo ulega zakażeniom bakteryjnym. Skóra tłusta o wiele dłużej utrzymuje swą elastyczność, gładkość, dłużej pozostaje młoda. Przetłuszcza się w szczególności w tzw. strefie T. Należą do niej środkowa część twarzy tzn. czoło, nos, broda. W miejscach tych znajduje się największa ilość gruczołów łojowych. Bardzo rzadko w przypadku cery tłustej występują rozszerzone naczynka krwionośne. Jeżeli tak już się dzieje, umiejscowione są przy skrzydełkach nosa. Odpowiednia pielęgnacja
Do demakijażu i pielęgnacji cery tłustej należy używać delikatnych żeli i bezalkoholowych toników o właściwościach antybakteryjnych, antyseptycznych i matujących. W pielęgnacji należy unikać mydła, preparatów na bazie alkoholu i mleczek. Mleczko może pozostawić na skórze tłusty film, a preparaty na bazie alkoholu, silnie wysuszające oraz odtłuszczające, mogą powodować nadmierne wysuszenie, co zwykle prowadzi do wzmożonej produkcji łoju. Kremy stosowane do cer tłustych przeważnie mają konsystencję lekką - czasem żelową, lub kremowo-żelową. Nie należy używać kremów tłustych, najlepsze są preparaty nawilżające (kremy i emulsje), dostarczające składników odżywczych, które poprawiają ukrwienie skóry i regulują wydzielanie gruczołów łojowych. Dobre efekty dają peelingi (1-2 w tygodniu) i maseczki ziołowe do stosowania domowego. Oprócz używania wysuszających i odtłuszczających kosmetyków, czynnikiem pogarszającym stan skóry jest także nadmierna ekspozycja na promieniowanie UV, poprzez opalanie na słońcu i korzystanie z solariów. Korzystanie z tego typu zabiegów daje wrażenie poprawy stanu skóry, jednak w niedługim czasie może okazać się, że tak nie jest i skóra wygląda zdecydowanie gorzej niż przed opalaniem. POLECAMY: **JAK DBAĆ O SKÓRĘ ZIMĄ?** Makijaż tłustej cery Makijaż będzie miał za zadanie: zmniejszyć widoczność rozszerzonych porów, zakryć zaskórniki, ewentualne pryszcze i inne niedoskonałości, zmniejszyć błyszczenie, szczególnie w strefie T, matowić skórę i nawilżyć Jaki podkład? Wybieraj raczej podkłady na bazie wody. To kosmetyki w stanie płynnym, nazywane potocznie fluidami. Do tej grupy należą produkty o zróżnicowanej sile krycia, od lekkich transparentnych podkładów, po gęste, dobrze kryjące emulsje. Kremy koloryzujące. To kosmetyki pośrednie pomiędzy preparatem pielęgnacyjnym a podkładem. Nie posiadają właściwości kryjących, a jedynie wyrównują koloryt. Najlepiej sprawdzają się latem, gdyż pięknie podkreślają opaleniznę. Podkłady nawilżające. Kosmetyki te mają niski współczynnik krycia, posiadają za to składniki nawilżające, które pielęgnują skórę. Kosmetyki te nie zakrywają faktury skóry. Fluidy kryjące, matujące. Dość dobrze tuszują niedoskonałości skóry. Innym rodzajem podkładów są podkłady bezwodne - to kosmetyki o konsystencji stałej, wytwarzane na bazie substancji tłuszczowych, wosków i silikonów. Mają silne właściwości kryjące. Do tej grupy należą na przykład podkłady w kompakcie. Nie są jednak one polecane dla tłustej cery, gdyż podkreślają nieładnie rozszerzone pory. Niewskazane są też jakiekolwiek rozświetlające podkłady, zawierające błyszczące drobinki które dodatkowo podkreślą niedoskonałości skóry i niezdrowe błyszczenie. POLECAMY: **JAK DBAĆ O SKÓRĘ ZIMĄ?** Jaki korektor?
Do zatuszowania zaskórników i punktowych niedoskonałości cery najlepszy będzie korektor w sztyfcie. Posiada najlepsze właściwości kryjące. Stosowany do punktowej korekcji skaz i defektów takich jak: wypryski, krostki, przebarwienia, rozszerzone naczynia krwionośne. Korektory stosowane do tego rodzaju defektów powinny mieć dokładnie taki sam odcień jak podkład. Korektory w sztyftach należy nakładać za pomocą specjalnego pędzelka. Najlepiej jeśli jest on płaski, wąski, zakończony prosto i wykonany z naturalnego włosia. Aby zachować zasady higieny, korektor pobiera się na szpatułkę. Następnie przy użyciu pędzelka kosmetyk aplikuje się na partie wymagające korekty. Na koniec rozprowadza się go gąbką lateksową, dzięki czemu preparat wtapia się w podkład. A może baza pod podkład?
Po oczyszczeniu skóry odpowiednim preparatem, zakwaszeniu jej tonikiem i nałożeniu kremu, należy odczekać chwilę, aby kosmetyk zdążył się wchłonąć i dopiero wówczas można dodatkowo rozprowadzić bazę pod podkład. To profesjonalne preparaty, zazwyczaj o lekkiej, beztłuszczowej formule, przygotowujące skórę do aplikacji podkładu. Bazy wygładzają cerę, poprawiają jej napięcie i jędrność, umożliwiają łatwą i równomierną aplikację kosmetyku. Są też bazy matujące oraz kolorowe, mające na celu uporanie sobie z przebarwieniami cery. Niestety bazy mogą wysusza cerę, więc najlepiej stosować je okazjonalnie. Jaki puder?
Puder kup jak najlżejszy, o transparentnym, przejrzystym odcieniu i noś go zawsze w torebce, by w każdej chwili móc poprawić makijaż. Kosmetyki kolorowe
Zapomnij o kosmetykach kremowych lub o konsystencji musu. Idealne będą cienie czy róże w kamieniu lub kosmetyki mineralne. Kropka nad i
Na zawsze w Twojej torebce powinny zagościć bibułki matujące. Pomogą zwalczyć nieładne błyszczenie cery w ciągu dnia, gdy wykonanie większych poprawek nie jest możliwe. POLECAMY: **JAK DBAĆ O SKÓRĘ ZIMĄ?**"
http://kobieta.wp.pl/cera-mieszana-pielegnacja-i-makijaz-5982412100080769a,"Cera mieszana – pielęgnacja i makijaż Łuszcząca się, skłonna do podrażnień skóra. A może rozszerzone pory, niezdrowe błyszczenie zaraz po wykonanym makijażu?  Znasz to?  Jak sobie radzić cerą mieszaną – najczęściej występującą, ale tez najtrudniejszą w prawidłowej pielęgnacji? Łuszcząca się, skłonna do podrażnień skóra. A może rozszerzone pory, niezdrowe błyszczenie zaraz po wykonanym makijażu? Po umyciu niezbyt komfortowe uczucie ściągnięcia na policzkach, a chwilę po wykonaniu makijażu błyszczące czoło? Znasz to? Co robić, aby wyglądać doskonale od rana do wieczora? Jak sobie radzić cerą mieszaną – najczęściej występującą, ale tez najtrudniejszą w prawidłowej pielęgnacji?  Jak rozpoznać mieszaną cerę?
Cera mieszana odznacza się właściwościami charakterystycznymi zarówno dla cery suchej, jak i tłustej. Tzw. strefa T, obejmująca zazwyczaj skórę czoła, nosa i brody, cechuje się nasilonym wydzielaniem sebum, co powoduje, że jest błyszcząca, ma rozszerzone pory i tendencję do powstawania zaskórników. Pozostałe partie skóry: policzki i szyja - w wyniku niedostatecznego wydzielania sebum i braku ochronnego płaszcza lipidowego - są niedostatecznie nawilżone i podrażnione, stają się suche, napięte, skóra w tych miejscach może się złuszczać. Taka skóra często jest błędnie rozpoznawana jako skóra tłusta z uwagi na silne zaburzenia wydzielania łoju w strefie T. Problem znacznie się jednak nasila, jeżeli zamiast specjalnych kosmetyków do cery mieszanej użyjemy kosmetyków do cery tłustej, gdyż te jeszcze bardziej zaburzą równowagę skóry mieszanej. Odpowiednia pielęgnacja
Do demakijażu takiej cery należy wybrać preparaty odtłuszczające i utrzymujące pod kontrolą gruczoły łojowe. Preparaty te powinny zapewnić skórze właściwy poziom nawilżenia i nie powodować wysuszenia tych partii twarzy, które i tak są suche. Należy unikać produktów wysuszających na bazie alkoholu. Różnice w specyfice skóry twarzy sprawiają, że trudno o nią właściwie dbać. Cera mieszana może reagować zaczerwienieniem, napięciem i uczuciem pieczenia na wodę z mydłem i liczne środki kosmetyczne. Do jej pielęgnacji polecane są takie preparaty, które w strefie T będą działały redukując i normalizując wydzielanie sebum, w pozostałych partiach zaś ochronią przed wysuszaniem. ** Dołącz do fanów serwisu KOBIETA.WP.PL na Facebooku i wygrywaj nagrody!** Nie należy używać kosmetyków mogących podrażniać skórę, w tym np. mechanicznych peelingów. Strefę T trzeba odtłuścić, nawilżyć i odżywić, na pozostałe partie zaś można stosować preparaty nawilżające, odżywcze i witaminowe. Warto dwa razy dziennie myć twarz żelem do cery mieszanej, stosować przeznaczony doń tonik i krem matujący na dzień oraz złuszczający z kwasami owocowymi, które pomogą regulować pracę gruczołów łojowych na noc. Raz w tygodniu warto wykonać peeling twarzy, który usunie uszkodzony naskórek i na świeżo oczyszczoną twarz nałożyć głęboko nawilżającą maseczkę. Makijaż tłustej cery Makijaż cery tłustej będzie miał za zadanie:
zmniejszyć widoczność rozszerzonych porów,
zakryć zaskórniki, ewentualne pryszcze i inne niedoskonałości,
zmniejszyć błyszczenie, szczególnie w strefie T,
lekko matowić,
nawilżać i uelastyczniać suche fragmenty. ** Dołącz do fanów serwisu KOBIETA.WP.PL na Facebooku i wygrywaj nagrody!** Jaki podkład?
Wybieraj raczej podkłady na bazie wody. To kosmetyki w stanie płynnym, nazwane potocznie fluidami. Do tej grupy należą produkty o zróżnicowanej sile krycia, od lekkich transparentnych podkładów, po gęste, dobrze kryjące emulsje. Kremy koloryzujące. To kosmetyki pośrednie pomiędzy preparatem pielęgnacyjnym a podkładem. Nie posiadają właściwości kryjących, a jedynie wyrównują koloryt. Najlepiej sprawdzają się latem, gdyż pięknie podkreślają opaleniznę. Podkłady nawilżające. Kosmetyki te mają niski współczynnik krycia, posiadają za to składniki nawilżające, które pielęgnują skórę. Kosmetyki te nie zakrywają faktury skóry. Fluidy kryjące, matujące. Dość dobrze tuszują niedoskonałości skóry. Innym rodzajem podkładów są podkłady bezwodne - to kosmetyki o konsystencji stałej, wytwarzane na bazie substancji tłuszczowych, wosków i silikonów. Mają silne właściwości kryjące. Do tej grupy należą na przykład podkłady w kompakcie. Nie są jednak one polecane dla mieszanej cery, gdyż podkreślają nieładnie rozszerzone pory. Niewskazane są też jakiekolwiek rozświetlające podkłady zawierające błyszczące drobinki, które dodatkowo podkreślą niedoskonałości skóry i niezdrowe błyszczenie. (jj/ma) ** Dołącz do fanów serwisu KOBIETA.WP.PL na Facebooku i wygrywaj nagrody!**"
http://kobieta.wp.pl/peeling-kawitacyjny-5982356094854273a,"Peeling Kawitacyjny Peeling kawitacyjny to ostatnio popularny zabieg oczyszczania, złuszczania skóry, który wykonywany jest za pomocą wibracji ultradźwiękowej. Peeling kawitacyjny to ostatnio popularny zabieg oczyszczania, złuszczania skóry, który wykonywany jest za pomocą wibracji ultradźwiękowej. Zabieg poza złuszczeniem zapewnia skórze mikromasaż, który poprawia krążenie i dotlenienie skóry. Kawitacja poza poprawą mikrokrążenia i dotlenienia skóry znacznie intensyfikuje wnikanie substancji pielęgnujących w głąb skóry. Peeling kawitacyjny polecany jest w szczególności dla osób z przetłuszczającą się skórą, ponieważ usuwa zalegające w porach skóry sebum, a przy regularnym stosowaniu zmniejsza też przetłuszczanie. Peeling kawitacyjny pomaga w pozbyciu się zaskórników i wągrów widocznych na skórze i minimalizuje ilość bakterii chorobotwórczych. Ostatecznie wpływa na poprawę nawilżenia, koi i regeneruje skórę. Jak przebiega zabieg? Wilgotna skóra zostaje poddana działaniu fal ultradźwiękowych. Podczas zabiegu powstają mikroskopijne pęcherzyki, które kierowane ze zmiennym ciśnieniem powodują rozbicie martwych komórek naskórka. Do zabiegu wykorzystuje się aparat wytwarzający fale ultradźwiękowe zakończony szpatułką, którą przesuwa się po zwilżanej twarzy. Zastosowanie tego urządzenia pozwala na głęboką regenerację skóry przez jej odnowienie i oczyszczenie na dużej głębokości. Efekty zabiegu Po wykonanym peelingu kawitacyjnym możemy oczekiwać znacznego oczyszczenia skóry. Co ważne odbywa się to w bezbolesny i komfortowy sposób. Skóra po kawitacji jest gładka i odświeżona. Dodatkowo neutralizowanie bakterii wpływa na zmniejszone powstawanie pryszczy i zapalnych zanieczyszczeń. Kawitacja także:
- usuwa przebarwienia
- poprawia wymianę jonową, wzmaga produkcję kolagenu, elastyny i kwasu hialuronowego
- zmniejsza ilość zanieczyszczeń
- poprawia mikrokrążenie
- poprawia nawilżenie
- usuwa martwe komórki skóry
- poprawia strukturę blizn Peeling kawitacyjny polecany jest w szczególności dla bardzo delikatnej oraz cienkiej skóry, reagującej nadwrażliwością. Jest stosowany także jako bezinwazyjny zabieg oczyszczający dla skóry trądzikowej i przetłuszczającej się. Zabieg kończy się zaaplikowaniem ampułki nawilżającej, która po wykonanym zabiegu bardzo skutecznie wnika w skórę. Peeling kawitacyjny można przeprowadzić na skórze twarzy, dekoltu, dłoniach oraz plecach.  Częstotliwość zabiegu: jednorazowo lub 1 raz w tygodniu przez 5-6 tygodni Podtrzymanie efektu: 1 zabieg na miesiąc  Przeciwwskazania: ciąża, choroby nowotworowe, rozrusznik serca. Czas zabiegu: 60-90 minut"
http://kobieta.wp.pl/jak-usunac-blizny-po-tradziku-5982701975376513a,"Jak usunąć blizny po trądziku? Trądzik pospolity należy do najczęściej występujących schorzeń dermatologicznych. Cierpi na niego ponad 80 proc. osób w wieku 12-24 lata, ale trądzik po 30 roku życia również atakuje. Jest to jedna z najczęściej występujących chorób skóry. Trądzik pospolity należy do najczęściej występujących schorzeń dermatologicznych. Cierpi na niego ponad 80 proc. osób w wieku 12 - 24 lat, ale trądzik po 30. roku życia również atakuje. Ślady potrądzikowe mogą być ledwo widoczne albo rozległe i głębokie. Domowymi sposobami możemy jedynie nieco rozjaśnić przebarwienia, które zostają po wypryskach, jednak blizny potrądzikowe trzeba leczyć. W jaki sposób? Trądzik jest chorobą skóry, która w 80 proc. występuje dziedzicznie. Organizm traktuje go jak stan zapalny, przed którym próbuje się bronić tak samo, jak przed każdą inną infekcją. – Żeby prawidłowo wyleczyć wyprysk, najpierw należy wyeliminować zalegające w nim i wokół niego martwe bakterie i komórki. Jeśli tego nie zrobimy, proces gojenia będzie cały czas zaburzany, a nowo powstała tkanka będzie cienka i nieprawidłowo zbudowana. W ten sposób na twarzy pojawi się blizna zanikowa widoczna w postaci miejscowego zagłębienia – wyjaśnia dr Marek Wasiluk z warszawskiej kliniki Triclinium. Znacznie więcej dojrzałych kobiet cierpi dziś na trądzik niż przed laty, wynika z badania, którego wyniki prezentowała w zeszłym roku Amerykańska Akademia Dermatologii. Okazuje się, że trądzik dotyka 45 proc. kobiet w wieku od 21 do 30 lat; 26 proc. kobiet w wieku 31 - 40 lat i 12 proc. pań w wieku 41 - 50 lat, dowodzą badania prowadzone przez naukowców z Massachusetts General Hospital w Bostonie. Blizny potrądzikowe zdecydowanie częściej występują u osób, które próbowały w nieprawidłowy sposób pozbyć się wyprysków (np. wyciskały je albo rozdrapywały) oraz które w ogóle nie podejmowały leczenia. Jest to trwała zmiana spowodowana utratą tkanki. Głębokość i rozległość blizny zależy od wielkości i stopnia zaawansowania trądziku znajdującego się w tym miejscu oraz od stopnia zaburzeń gojenia. Przebarwienie można rozjaśnić Nie należy jednak mylić blizny po trądziku z przebarwieniem. – Czerwona plamka na twarzy po świeżo wygojonym wyprysku to końcowy etap zmiany trądzikowej, który może utrzymywać się nawet kilka miesięcy, ale na pewno w końcu zniknie – tłumaczy dr Marek Wasiluk. I dodaje, że aby szybciej pozbyć tego typu plam, można to zrobić, poddając się zabiegom z użyciem lasera bromkowo-miedziowego lub IPL, które stopniowo wybielą tkankę w danym miejscu. Możesz też próbować pozbyć się zaczerwienienia w domu, przy użyciu kremów na bazie kwasu azelainowego. Przebarwienia można też spróbować rozjaśnić innymi domowymi sposobami, np. nacierając skórę sokiem z cytryny, mlekiem czy oliwą z oliwek. Można również zrobić sobie maseczkę z plasterków ogórka albo pomidora (ten pierwszy przyśpiesza proces gojenia, natomiast pomidor jest cennym przeciwutleniaczem). Skuteczne, ale niebezpieczne Znacznie trudniejsze jest jednak pozbycie się blizn potrądzikowych. Dr Marek Wasiluk przestrzega, że gdy na skórze zostaną blizny po wypryskach, żadne kremy ani delikatne zabiegi kosmetyczne ich nie zniwelują. Blizny potrądzikowe się leczy – z pomocą przychodzi medycyna estetyczna. – By pozbyć się blizny, najpierw należy ją w kontrolowanych warunkach ponownie uszkodzić i w ten sposób zmusić organizm do prawidłowej regeneracji, bez wytworzenia nowej blizny. Często stosowane do tego celu dermabrazja i silne peelingi medyczne są skuteczne, ale bardzo niebezpieczne – uważa dr Wasiluk. Dlaczego? Specjalista tłumaczy, że zabiegi tego typu powodują bardzo rozległe i głębokie złuszczenie skóry, co może skutkować ponownym pojawieniem się problemu z gojeniem, a także ryzykiem powstawania przebarwień – nie wspominając o tym, że same zabiegi, jak i rekonwalescencja, mogą być bardzo bolesne. Niewielkie niedopatrzenie podczas zabiegu może również skutkować poważnymi konsekwencjami w postaci jeszcze większych blizn.  Na blizny: laser frakcyjny Lepiej więc zadziałać równie mocno i skutecznie, ale o wiele bezpieczniej. Zdaniem dr. Marka Wasiluka do usuwania zanikowych blizn potrądzikowych sprawdza się zastosowanie ablacyjnego lasera frakcyjnego. Laser tworzy w skórze mikrouszkodzenia, jednocześnie pozostawiając wokół nich obszary nienaruszonej tkanki, co ułatwia i przyśpiesza prawidłowe gojenie. Zabieg wymaga około tygodniowej rekonwalescencji. W zależności od głębokości i rozległości blizn należy wykonać serię około trzech zabiegów w miesięcznych odstępach, a następnie dać skórze odpocząć przez co najmniej pół roku, ponieważ tkanki po tego typu zmianach bardzo długo się przemodelowują. Po tym okresie dokonuje się oceny efektu terapii. Pamiętajmy jednak, że w przypadku blizn potrądzikowych nie wykonuje się zabiegów, jeśli proces trądzikowy nadal jest czynny, a ilość wykwitów ropnych znaczna. W takim przypadku stosuje się najpierw leczenie farmakologiczne, które należy rozpocząć jak najszybciej, choć zdaniem dr. Marka Wasiluka doustna antybiotykoterapia powinna być zarezerwowana jedynie dla ciężkich postaci trądziku. Jak leczyć trądzik? – Trądzik o niewielkim i średnim nasileniu o wiele korzystniej jest leczyć za pomocą laseroterapii. Najczęściej proponuję pacjentom zabiegi laserem bromkowo-miedziowym, który pozwala eliminować stan zapalny i zapobiegać powstawaniu nowego. Zabieg trwa około piętnastu minut i jest całkowicie bezbolesny. Laser ma wiele dobroczynnych działań. Jego promieniowanie pochłaniane jest przez barwnik znajdujący się w bakteriach odpowiedzialnych za rozwój trądziku. W ten sposób są one redukowane, a co się z tym wiąże, występuje znaczny spadek pojawiania się nowych zmian – tłumaczy specjalista. Poprzez działanie biostymulujące laser mobilizuje własne możliwości organizmu do obrony i regeneracji, a także działa przeciwzapalnie i powoduje blaknięcie przebarwień skórnych. W trudnych przypadkach konieczne jest wykonanie serii do 10 zabiegów, dwa razy w tygodniu, a później kolejnych kilku w miesięcznych odstępach. W lżejszych przypadkach wystarczą trzy lub cztery zabiegi co tydzień oraz zabiegi przypominające, co miesiąc. Na łagodne postacie trądziku, zamiast lasera, można również stosować światło IPL, jednak jest ono mniej skuteczne.  Najskuteczniejsza profilaktyka Warto również wiedzieć, co zrobić, aby zapobiec tworzeniu się blizn. Najważniejsza jest prawidłowa pielęgnacja cery trądzikowej. Dr Marek Wasiluk tłumaczy, że należy przede wszystkim nie doprowadzać do stanów zapalnych, czyli odpowiednio oczyszczać i złuszczać skórę, a na etapie jej zaczerwienienia (początek stanu zapalnego) działać przeciwzapalnie. – To tak naprawdę jedyne domowe sposoby, które można stosować, kiedy ma się skłonność do powstawania blizn potrądzikowych. Można również raz w miesiącu wykonać peeling kwasem salicylowym lub zabieg delikatnej mikrodermabrazji – mówi dr Wasiluk. Dobrze jest także przejść na dietę bogatą w witaminy i antyutleniacze oraz ograniczyć spożywanie pikantnych posiłków. Ewa Podsiadły-Natorska (epn/mtr), kobieta.wp.pl POLECAMY: ** Urodowe pogotowie ratunkowe** ** Od czego zęby robią się bielsze?** ** Najczęstsze błędy w maikjażu** **Kosmetyki antybakteryjne na Allegro! Sprawdź oferty!**"
http://kobieta.wp.pl/wagry-zapobieganie-i-leczenie-6114360631527553a,"Wągry – zapobieganie i leczenie Nie lubimy wągrów. Są nieestetyczne, a w dodatku mogą wywoływać inne dolegliwości skórne, np. pryszcze. Istnieją jednak sposoby na pozbycie się wągrów, które są skuteczne i z których z łatwością możesz skorzystać w domu.   Wągry, inaczej zaskórniki, to zatkane ujścia mieszków włosowych. Powstają wtedy, kiedy skóra wydziela bardzo duże ilości sebum, który łączy się z brudem na twarzy i martwymi komórkami naskórka. Wągry występują w postaci ciemnych kropeczek, zazwyczaj na nosie, ale mogą się również pojawić na dekolcie lub plecach i wydawać by się mogło, że to zmora głównie nastolatków.  Nic bardziej mylnego: wągry pojawiają się również na cerach dojrzałych, zwłaszcza tłustych i mieszanych. Wągry to zmora wielu osób, często znajdują się głęboko pod skórą i bywają trudne do usunięcia, a wokół niektórych może rozwijać się także stan zapalny, który prowadzi do powstania pryszczy. Ale na wągry istnieją skuteczne sposoby. Oczywiście żeby zapobiec powstawaniu wągrów, musisz dbać o odpowiednią higienę. Często złuszczaj martwy naskórek peelingami, a najlepiej stosuj dwa: ziarnisty na szybko przetłuszczające się partie skóry, a enzymatyczny na suche bądź podrażnione obszary.  Nie używaj ciężkich, tłustych kremów, jeżeli ich nie potrzebujesz, a zastąp je lekkimi kosmetykami, np. z kwasem salicylowym, który skutecznie oczyszcza pory i zapobiega powstawaniu wągrów. Dokładnie zmywaj makijaż, aby jego resztki się nie gromadziły niepotrzebnie, a także – jeżeli masz dosyć częste problemy z wągrami – unikaj solarium i długiego opalania. Pod żadnym pozorem nie wyciskaj wągrów samodzielnie (może to robić jedynie kosmetyczka), gdyż może to spowodować zakażenie bakteriami i powstawanie jeszcze większych wągrów oraz pryszczy.  Wągrów można pozbyć się w salonie kosmetycznym, gabinecie dermatologicznym lub w domu - przy pomocy plastrów i maseczek. Wągry, szczególnie te uporczywe i bardzo trudne do zlikwidowania samodzielnie, można skutecznie usunąć w gabinecie kosmetycznym lub w gabinecie dermatologicznym. Współczesna kosmetologia i medycyna oferują wiele zabiegów, które bywają dosyć drogie, ale przynoszą pożądane efekty.  W gabinecie dermatologa wykonać można zabiegi takie jak: Do kupienia w drogeriach są również specjalne plastry na wągry, które przykleja się najczęściej do nosa. Są one bardzo dobrym rozwiązaniem dla zabieganych osób, gdyż można z nimi swobodnie wykonywać prace. Wystarczy tylko zwilżyć delikatnie nos, przykleić plaster i odczekać parę minut, aż plaster stwardnieje i będzie go można oderwać wraz z niechcianymi wągrami. Cena waha się od 10 do 20 zł.  Maseczki na wągry mogą być zarówno kupione w drogeriach, jak i wykonane z naturalnych składników domowych. Te ze sklepu powinny zawierać w swoim składzie glinkę albo drożdże, które działają również antybakteryjnie i regulują pracę gruczołów łojowych, co również zapobiega wągrom. Domowa maseczka na wągry może składać się z ubitego białka jaja kurzego i soku z cytryny bądź żurawiny; może również być sporządzona na bazie siemienia lnianego (siemie lniane zalewa się wrzącą wodą i po ostygnięciu nakłada na twarz)."
http://kobieta.wp.pl/co-musimy-wiedziec-o-farbowaniu-wlosow-5982668515033729a,"Co musimy wiedzieć o farbowaniu włosów? Farbujemy włosy, bo chcemy ukryć siwiznę, bo lubimy zmiany, bo chcemy poprawić sobie nastrój. Bawimy się kolorami, szukamy swojego odcienia. I owszem - bawmy się. Byle z głową. Co musimy wiedzieć o farbowaniu? Farbujemy włosy, bo chcemy ukryć siwiznę, bo lubimy zmiany, bo chcemy poprawić sobie nastrój. Bawimy się kolorami, szukamy swojego odcienia. I owszem - bawmy się. Byle z głową. Co musimy wiedzieć o farbowaniu? Jeśli decydujemy się na pierwszy w życiu zabieg koloryzacji lub radykalną zmianę koloru włosów - nie eksperymentujmy, tylko odwiedźmy salon fryzjerski. Zabieg z użyciem profesjonalnych kosmetyków pozwoli nam zachować dobrą kondycję włosa, a przede wszystkim spokój ducha i pewność, że unikniemy wizerunkowej wpadki. Musimy bowiem pamiętać, że nasz nowy odcień włosów powinien być spójny nie tylko z ich długością i cięciem, ale także z naszym wiekiem i stanem cery. Kolor ma upiększać, a nie ośmieszać. Tymczasem nieumiejętnie dobrany może podkreślać popękane naczynka na policzkach, cienie pod oczami, defekty skórne, może dodać nam lat.
Nikt tak dobrze jak fryzjer nie zaaplikuje farby równomiernie na całą długość włosów: większą jej ilość i na dłuższy czas na odrosty i minimalną na końcówki. Poza tym środki koloryzujące używane w salonach mają nieco inny skład chemiczny, niż te sprzedawane w drogeriach. Są po prostu łagodniejsze. Domowym sposobem Chcemy farbować włosy domowym sposobem? W porządku, ale przygotujmy się do tego. Zaczynamy od oceny koloru skóry, oczu i włosów - w świetle dziennym, bez makijażu. Jeśli mamy jasny odcień skóry: różowo-beżowy, jasno-oliwkowy, oczy niebieskie, niebiesko-szare, zielono-niebieskie i naturalny kolor włosów blond, ciemny blond, popielaty lub siwy, wybierzmy farbę o chłodnym odcieniu. Jeśli nasza cera ma odcień jasno-złocisty, brązowo-złoty, brzoskwiniowy, oczy mamy brązowe, zielone, orzechowe, a naszym naturalnym kolorem włosów jest złoty, złoty-brąz, kasztanowy, rudy - wybierzmy farbę w odcieniu ciepłym. Najważniejszym elementem przy wyborze koloru kupowanej farby powinien być jednak naturalny (!) kolor naszych włosów. Brunetka bez pomocy specjalisty nie zmieni się w blondynkę! W domu jesteśmy w stanie rozjaśnić lub przyciemnić włosy o 2-3 tony. Wybierając farbę w sklepie korzystamy z papierowej tabeli wybarwień lub zestawienia pofarbowanych syntetycznych kosmyków. Pamiętajmy jednak, że im ciemniejsze mamy włosy, tym efekt kolorystyczny będzie mniej intensywny i że nie jesteśmy w stanie uzyskać efektu identycznego z pokazanym, choćby z racji różnicy między różnym wyjściowym kolorem włosów. Co ważne: z reguły postrzegamy swoje włosy jako ciemniejsze, niż są one w rzeczywistości. Dlatego wybierajmy farbę o ton jaśniejszą od tej, która wzięłybyśmy z półki w pierwszym odruchu. Bez amoniaku, za to z refleksem Farby do włosów dostępne w sklepach to kosmetyki „szyte na miarę”. Nie lubimy zapachu amoniaku albo mamy wrażliwą skórę głowy? Nie ma problemu. Tak w salonie, jak i sklepie, dostaniemy farby oparte na substancjach zasadowych. Nowoczesne technologie produkcji farb pozwalają nam uzyskiwać trójwymiarowe, coraz bardziej zbliżone do naturalnych kolory, skracać czas zabiegu, dopasować konsystencję produktu do własnych potrzeb. Mamy na przykład farby w piance - łatwe w użyciu. W opakowaniach prawie zawsze znajdziemy również odżywkę albo maskę po koloryzacji, a czasem fluid ochronny do stosowania przed zabiegiem. Do wyboru, do koloru
Kupując farbę pamiętajmy o generalnych zasadach: ma/(kg) ** Co najbardziej szkodzi twoim włosom?** ** Groźne akcesoria kosmetyczne. Uważaj!** ** Jak zmatowić cerę?** ** Piękny makijaż krok po kroku**"
http://kobieta.wp.pl/jak-uzywac-prostownicy-i-lokowki-5982703867794049a,"Jak używać prostownicy i lokówki? Lokówka i prostownica są wygodne w użyciu. Dzięki nim błyskawicznie wyprostujesz włosy albo stworzysz fantazyjne loki. Ale zbyt częste i nieumiejętne stosowanie tych urządzeń może wysuszyć włosy i pozbawić je blasku. Jak prawidłowo kręcić i prostować włosy, aby na tym nie ucierpiały? Lokówka i prostownica są wygodne w użyciu. Dzięki nim błyskawicznie wyprostujesz włosy albo stworzysz fantazyjne loki. Ale zbyt częste i nieumiejętne stosowanie tych urządzeń może wysuszyć włosy i pozbawić je blasku. Jak prawidłowo kręcić i prostować włosy, aby na tym nie ucierpiały? Lokówka daje wiele możliwości. Niektóre wyposażone są w kilka końcówek o różnej grubości, dzięki czemu szybko możesz wykreować spiralki albo romantyczne fale. Efekt sprężystych i trwałych loków osiągniesz, gdy lokówka ma stożkowaty kształt i zwęża się ku końcowi. Pamiętaj jednak, że wysoka temperatura niszczy włosy i nieumiejętne stosowanie może spowodować więcej szkody niż pożytku. Źle wpływa też wielokrotne przeciąganie lokówki po włosach, gdyż będą się łamać. Nie jest to więc sprzęt do codziennego użytku. Nie zapomnij o regularnym stosowaniu ochronnych preparatów w sprayu i staraj się zakręcać włosy delikatnie. Urządzenia używaj zawsze na włosach wysuszonych - inaczej narazisz je na spalenie. Aby fryzura dłużej się trzymała, przed zastosowaniem lokówki zwilż włosy lotionem do modelowania albo pianką. Starsze lokówki nie mają lampki sygnalizującej stopień nagrzania i musisz postępować trochę na wyczucie. Nowoczesne urządzenia mają wskaźnik temperatury, co ułatwia jej dobór do rodzaju włosów. Cienkie, delikatne i rozjaśniane włosy nie potrzebują do stylizacji urządzenia, które nagrzewa się do 200 stopni Celsjusza (wystarczy od 100 do 170 stopni). Farbowane kosmyki do stworzenia fantazyjnej fryzury potrzebują trochę wyższej temperatury, a przy gęstych i grubych możesz nagrzewać lokówkę do 200 stopni C. Oddzielaj mniej więcej równe pasma, żeby loki na całej głowy były podobnej wielkości. Szerokość pojedynczego pasma nie powinna przekraczać 3 centymetrów. Lokówkę trzymaj pionowo. Nie przytrzymuj włosów zbyt długo w lokówce.  Gładko wyprostowane Zanim zaczniesz prostować włosy - zapewnij im odpowiednią ochronę. Służą do tego preparaty termoochronne, które dzięki zawartym w nim substancjom chronią przed wysoką temperaturą. Zaopatrz się w dobrej jakości urządzenie, aby ich wpływ na włosy był jak najmniej szkodliwy. Nie ma sensu oszczędzać, bo tanie urządzenie może je uszkodzić, a nawet spalić. Prostownicę stosuj na umyte i wysuszone kosmyki. Powinny być suche w 95 proc., chyba że masz urządzenie wyposażone w funkcję prostowania na mokro, ale rezultat będzie słabszy. Spryskaj włosy preparatem termoochronnym z zewnątrz i od wewnątrz. Podziel je na pasma i podepnij klamerkami. Powinny być cienkie, łatwiej je będzie prostować. Zabieg rozpocznij od wygładzania pasm pod spodem. Wygładź najpierw kosmyki przy karku, następnie przejdź do bocznych partii, a na końcu zajmij się pasmami z przodu. Chwytaj każde pasmo płytkami, ale nie tuż przy skórze, bo możesz się poparzyć. Nie trzymaj pasemek zbyt długo w jednym miejscu, bo powstaną zagniecenia. Przesuwaj płynnie i łagodnie prostownicą z góry na dół, aż do samych końcówek. Pamiętaj, że każdy typ włosów wymaga innej temperatury prostowania. Dla włosów delikatnych i rozjaśnianych to maksymalnie 160 stopni, normalne i farbowane 160 - 180, a gdy są wyjątkowo oporne na prostowanie, możesz użyć nawet temperatury 200 stopni. Na koniec rozczesz wyprostowane włosy. Zanim schowasz prostownicę, poczekaj aż wystygnie. Nie zawijaj kabla wokół urządzenia, bo możesz je uszkodzić. Maria Piotrowiec/mpi/(kg), kobieta.wp.pl POLECAMY: ** Rozszerzone pory. Jak z nimi walczyć?** ** Jak wyglądać młodziej?** ** Styl życia aż w jednej trzeciej wpływa na to, jak młodo wyglądasz** ** Sekrety pięknych włosów**"
http://kobieta.wp.pl/poznaj-swoj-typ-urody-5982374729598081a,"Poznaj swój typ urody Jesteś ciepłą wiosną czy zimnym latem? Twoje włosy są intensywnie rude, a może czarne z granatowym połyskiem? Sprawdź, jaki jest twój typ kolorystyczny i jaki makijaż najlepiej podkreśli twoje atuty. Jesteś ciepłą wiosną czy zimnym latem? Twoje włosy są intensywnie rude, a może czarne z granatowym połyskiem? Sprawdź, jaki jest twój typ kolorystyczny i jaki makijaż najlepiej podkreśli twoje atuty. Wiosna Pani wiosna ma jasną cerę o brzoskwiniowym odcieniu, często z rumieńcami i złocistymi piegami. Skóra łatwo się opala i przyjmuje złoty odcień. Oczy są najczęściej szare lub niebieskozielone, ale mogą mieć również piwny bądź brązowy kolor, a ich oprawa jest jasna. Pani wiosna to najczęściej blondynka lub szatynka z miodowymi refleksami. Jeśli reprezentujesz ten typ urody, powinnaś unikać zbyt mocnego podkreślania urody. Makijaż powinien być delikatny – unikaj czarnej kredki, czarnego tuszu i cieni do powiek w kolorze ciemnego brązu. W kosmetyczce uwzględnij natomiast kolor grafitowy, śliwkowy, chłodny róż i beż, jasny turkus, oliwkowy oraz pomarańczowy. Uroku dodadzą szminki w odcieniach wiśni, fuksji, brzoskwini, jednak najlepiej sprawdzi się transparentny błyszczyk. Podkład powinien być brzoskwiniowy lub jasnobeżowy. Lato Pani lato posiada porcelanową, bladą cerę, na której często goszczą piegi o szarym odcieniu, a spod delikatnej skóry prześwitują naczynka. Włosy są popielate lub platynowe, a oczy niebieskie, szare, szaroniebieskie bądź szarozielone. Delikatną urodę Pani Lato podkreślą cienie do powiek w chłodnych odcieniach błękitu, turkusu, różu, srebra, beżu i fioletu. W kosmetyczce powinny znaleźć się również perłowe błyszczyki i pomadki w kolorze łososiowego różu lub jasnego koralu. Do porcelanowej cery odpowiednie będą jasne, chłodne podkłady. Z czego powinna zrezygnować Pani Lato? Przede wszystkim z czarnych kredek, ciepłych kolorów na powiekach i brzoskwiniowych podkładów. Jesień O ile odróżnienie typu kolorystycznego wiosny i lata nieraz przysparza wielu problemów, to jesienny typ urody jest na tyle charakterystyczny, ze nie można go pomylić z żadnym innym. Pani Jesień wyróżniają włosy o miedzianym, rdzaworudym, marchewkowym lub kasztanowym odcieniu. Cera jest niezwykle delikatna, niemal przezroczysta i z licznymi piegami, co sprawia, że przedstawicielki tego typu urody najczęściej unikają kąpieli słonecznych. Oczy są koloru zielonego, błękitnego bądź złotego brązu. Pani Jesień najkorzystniej prezentuje się w ciepłych barwach – odcieniach czekolady, karmelu, złota i brzoskwini. Odpowiednie będą szminki ceglaste i miedziane, natomiast podkład powinien mieć kolor ciepłego beżu. Rzęsy można podkreślić brązowym tuszem. Pani Jesień powinna unikać barw chłodnych i czarnej kredki na powiekach. Zima Kobiety reprezentujące zimowy typ kolorystyczny podzielić możemy na dwie grupy w zależności od rodzaju karnacji – pierwszą grupę tworzą panie o porcelanowej, bardzo jasnej cerze, drugą natomiast panie o oliwkowym odcieniu skóry. Jednak bez względu na karnację, każda Pani Zima ma ciemną oprawę oczu i usta w kolorze czerwieni. Oczy są najczęściej niebieskie lub brązowe, włosy natomiast czarne lub ciemnobrązowe, często z charakterystycznym granatowym połyskiem. Urodę Pani Zimy podkreślą wyraźne, intensywne barwy – fiolet, soczysta zieleń, turkus i grafit. Na usta można nałożyć pomadki o barwie czerwonej, purpurowej bądź malinowej. Dla Pani Zimy odpowiednie są czarne kredki i tusze do rzęs, powinna natomiast unikać makijażu w ciepłych odcieniach brzoskwini i brązu. Podkład powinien mieć barwę beżową. Typy mieszane Często zdarza się, że naszej urody nie można jednoznacznie dopasować do określonego typu kolorystycznego. Istnieją bowiem tzw. typy mieszane, które łączą w sobie cechy typów ciepłych (wiosna i jesień) bądź chłodnych (lato i zima). Wówczas najlepszym rozwiązaniem jest konsultacja z osobą profesjonalnie zajmującą się wizażem – dobór odpowiedniego makijażu w przypadku typów mieszanych jest nieraz bardzo skomplikowany. Warto również wiedzieć, że nie ma możliwości, aby u jednej osoby występowały cechy zarówno typu ciepłego i chłodnego."
http://kobieta.wp.pl/blond-wlosy-odcienie-pielegnacja-ciekawostki-6114077532166273a,"Blond włosy – odcienie, pielęgnacja, ciekawostki Mówią, że mężczyźni wolą blondynki, jednak osobiste preferencje są tak różne, jak kształty i barwy kwiatów. Kolor blond przyciąga uwagę, łagodzi wizerunek, rozświetla cerę i sprawia, że wyglądamy młodziej. Dowiedz się więcej na temat włosów blond.  Włosów blond nie ma zbyt wiele na świecie. Szacuje się, że tylko ok. 30% światowej populacji to naturalni blondyni, a ich największe skupisko występuje w północnej części Europy. Co ciekawe jednak, jasna barwa włosów na ciele występuje naturalnie prawie we wszystkich grupach etnicznych, z tą jednak różnicą, że w większości przypadków mają je jedynie dzieci we wczesnych latach życia.  Kolor blond związany jest z małą ilością melaniny w skórze, czyli barwnika pigmentowego, którego ilość zwiększa się pod wpływem promieni UV (stąd nasza opalenizna). Kolor blond można często spotkać u ludzi także z jasnym odcieniem skóry i najczęściej niebieską lub szarą tęczówką oka i ze względu na małą ilość melaniny takie osoby są bardziej narażone na oparzenia słoneczne. Odcieni blondu jest bardzo wiele, część z nich występuje naturalnie, a część uzyskuje się jedynie przez farbowanie. Jednym z naturalnie występujących barw blondu jest tzw. ciemny blond, czyli włosy o kolorze ciemnobeżowym, lekko popielatym bądź złotawym, czasem przypominającym włosy szatynowe. Ciemny blond oczywiście można również uzyskać przez pofarbowanie, jednak należy pamiętać, że jego odcień będzie inaczej wyglądał na włosach naturalnie ciemnych, a inaczej włosach całkowicie jasnych.  Prócz tego możemy spotkać włosy o kolorze miodowego blondu, który jest bardziej wyrazisty i rozświetlony, a także włosy całkowicie jasne, o barwie lekko żółtej bądź różowawej, które często określa się mianem „świńskiego blondu”. Obecnie coraz większą popularność zyskuje tzw. truskawkowy blond, czyli jasny odcień różu, a także ombre blond, którym pokryta jest jedynie część włosów. Kolor tego typu fryzury przypomina gradient, na końcówkach jest najjaśniejszy, a przy samej skórze głowy – najciemniejszy.  Blond włosy są bardziej podatne na zniszczenia, dlatego wymagają odpowiedniej pielęgnacji. Przede wszystkim należy unikać plastikowych, twardych szczotek do włosów, a także zbyt gorącej temperatury suszenia i częstych zabiegów przy użyciu prostownicy i lokówki.  Zleca się, aby częściej poddawać je nawilżaniu oraz ochronie przed promieniami UV i do tego celu służą specjalne maski, woski, także naturalne oleje, np. ryżowy. Blond włosy lubią również płukanki, które też mogą być sporządzane na bazie ziół, np. rumianku. Blondynki powinny używać szczotek z naturalnego włosia a także zrezygnować ze zbyt wysokich i zbyt mocnych upięć."
http://kobieta.wp.pl/nitkowanie-brwi-na-czym-polega-5982431951602817a,"Nitkowanie brwi – na czym polega? Hinduskie kobiety pieczołowicie pielęgnują swoją urodę stosując przeróżne zabiegi. Z pokolenia na pokolenie przekazują sobie tajemnice pielęgnacji ciała. Dzięki punktom kosmetycznym, gdzie przeprowadzone są zabiegi, których korzenie sięgają pradawnych czasów cywilizacji indyjskiej można poznać alternatywne metody upiększania ciała. Taką też metodą jest nitkowanie. Na czym dokładnie to polega? Hinduskie kobiety pieczołowicie pielęgnują swoją urodę stosując przeróżne zabiegi. Z pokolenia na pokolenie przekazują sobie tajemnice pielęgnacji ciała. Dzięki punktom kosmetycznym, gdzie przeprowadzone są zabiegi, których korzenie sięgają pradawnych czasów cywilizacji indyjskiej można poznać alternatywne metody upiększania ciała. Taką też metodą jest nitkowanie. Na czym dokładnie to polega? Nitkowanie to metoda depilacji za pomocą odpowiednio splecionej 100% bawełnianej nici. Nić ta chwyta nawet bardzo cienkie i krótkie włosy usuwając je wraz z cebulkami, dzięki czemu efekt utrzymuje się przez dłuższy czas. Można w ten sposób usuwać niechciany wąsik, brodę, włosy na policzkach oraz przepięknie wyregulować i zdefiniować brwi. Do przeprowadzenia zabiegu potrzebujemy: - bawełnianą nić,
- puder kosmetyczny,
- płyn lub żel do dezynfekcji. Nitka o długości ok. 20 cm ma zawiązane końce (tworzy okrąg). Następnie taką nitkę zawija się na palcach dłoni i skręca. Skrzyżowana nitka ma tę przewagę nad pęsetą, iż najpierw unosi włoski, a później błyskawicznie je wyrywa. Podczas zabiegu usuwane są nawet najkrótsze włoski. Nitkowanie wykorzystywane jest również do depilacji innych niechcianych włosków na twarzy kobiet, takich jak wąsiki i baczki. Metoda ta jest bezpieczna i skuteczna. Może być również stosowana u osób ze szczególnie wrażliwą skórą, skłonną do zaczerwień i podrażnień. Jest to metoda niezwykle ekologiczna i higieniczna. Nie smaruje się przy niej ciała żadnymi specyfikami, naszą skórę dotyka wyłącznie czysta nitka, którą po użyciu natychmiast się wyrzuca. Jest to więc metoda depilacji świetna dla alergików i osób ze skórą wrażliwą na kremy i innego rodzaju chemiczne specyfiki. Nitkowanie to także bardzo szybki sposób usuwania włosków. Za pomocą nitki można za jednym pociągnięciem usunąć zarówno pojedynczy włosek, jak i całą ich linię. Dlatego doświadczonej kosmetyczce regulacja brwi nitką może zająć nawet do 2 minut! Oprócz tego nitka, podobnie jak pęseta, usuwa cały włos razem z cebulką. Dlatego efekty tego rodzaju depilacji mogą trwać nawet do sześciu tygodni. Zabieg nitkowania można wykonać samemu, na początku oczywiście będzie on sprawiał wiele trudności, ale z czasem nabiera się wprawy do jego wykonywania. Nitka precyzyjnie usuwa włoski brwi i nadaje im idealny wygląd oraz perfekcyjny kształt. Jak przeprowadzić zabieg? Nitkowanie krok po kroku pokazane jest w internetowych poradnikach w formie krótkich filmików. Każda z nas z pewnością będzie potrafiła z mniejszą lub większa wprawą wykonać nitkowanie swoich brwi po obejrzeniu tego typu tutorialu. Może nie w dwie minuty, ale z pewnością depilacja potrwa nie dłużej niż za pomocą pęsety. Nie istnieją przeciwwskazania do nitkowania. Może być wykonane w przypadku każdego rodzaju skóry nawet bardzo wrażliwej lub z problemami dermatologicznymi. Metoda ta w przeciwieństwie do wielu tradycyjnie stosowanych nie podrażnia skóry i nie powoduje alergii, lekkie zaczerwienienie mija już po kilku minutach po zabiegu. Nitkowanie nie ma zbyt wielu wad. Główną jest to, że trudno jest znaleźć doświadczoną w zakresie nitkowania kosmetyczkę. Tylko doświadczona osoba może depilować nitką tak, aby później nie było problemów z wrastającymi włoskami, czy zapaleniem mieszków włosowych. Nieumiejętne nitkowanie może złamać włos, zamiast go całkowicie usunąć, co powoduje, że włosy mogą szybko odrastać. Ból, jaki towarzyszy nitkowaniu jest zbliżony do bólu wywołanego wyrywaniem włosków pęsetą. Żeby go złagodzić, można zastosować na depilowaną część twarzy kompres z ciepłej wody. Pomimo tej niedogodności, nitkowanie jest chyba najlepszą metodą regulacji brwi, ale także pozbywania się wąsika. Szczególnie gdy wrażliwa skóra źle reaguje na krem lub ciepły wosk. Zabieg wykonany przez przeszkoloną kosmetyczkę jest bardzo efektywny, pozostawia gładziutką twarz i pięknie wyregulowane brwi. Może być stosowany w przypadku kobiet i mężczyzn, którzy często potrzebują uporządkowania bujnych brwi. Do nitkowania nie potrzeba drogiego sprzętu lub środków do depilacji. Jest to zabieg bardzo higieniczny i naturalny. Jesteś alergiczką? Albo zwolenniczką naturalnych metod pielęgnacji i naturalnych kosmetyków? Lubisz nowości? Chcesz skutecznego sposobu depilacji twarzy? Spróbuj nitkowania! (jj/bb) Więcej na temat brwi: ** Prosta droga do pięknych brwi** ** Niczym łuki triumfalne!** ** Makijaż na stałe** ** Brwi – Twój łuk triumfalny**"
http://kobieta.wp.pl/henna-trwaly-makijaz-5983051334718081a,"Henna – trwały makijaż Kiedy nadchodzą gorące dni, zdarzają ci się z pewnością kłopoty z trwałością makijażu. Cera potrzebuje matowienia, a i tusz na rzęsach nie ma idealnej trwałości.  Właśnie z tych względów latem decydujemy się na trwały makijaż rzęs i brwi – hennę. Kiedy nadchodzą gorące dni, zdarzają ci się z pewnością kłopoty z trwałością makijażu. Cera potrzebuje matowienia, a i tusz na rzęsach nie ma idealnej trwałości. W tradycyjnym makijażu oka nie możesz się czuć swobodnie korzystając z wakacyjnych kąpieli. Właśnie z tych względów latem decydujemy się na trwały makijaż rzęs i brwi – hennę. **MAKIJAŻ PETRY NEMCOVEJ** **PUDER SYPKI - MAGIK MAKIJAŻU** **JAK STOSOWAĆ ROZŚWIETLACZE?** Henna brwi i rzęs to zabieg polegający na farbowaniu włosków rzęs i brwi. Wykonuje się go odpowiednio przygotowaną mieszanką henny i wody utlenionej lub gotowej już henny w paście. Zabieg ten możesz wykonać zarówno w gabinecie kosmetycznym, jak i w domu. Henna użycia domowego dostępna jest w sklepach kosmetycznych w cenie 2 do 5, czasem 20 złotych. (Delia, Tana Cosmetics, Refrectocil). Przygotuj się! Samodzielne farbowanie brwi henną nie jest trudne. Pamiętaj jednak, że jeśli się na nią zdecydujesz, powinnaś się przygotować. Henna jest środkiem intensywnie barwiącym, koloryzuje nie tylko włoski brwi i rzęs, ale także skórę, na którą została nałożona. Na wypadek nierówności podczas aplikacji kosmetyku, skórę dookoła brwi posmaruj kremem lub wazeliną. Podczas farbowania używaj rękawiczek lateksowych, bez kłopotu kupisz je w aptece i będziesz mogła wykorzystać wielokrotnie. Hennę przygotuj według instrukcji, tak aby miała konsystencję gęstej śmietany. Nakładaj ją drewnianym patyczkiem na skórę, dość grubą warstwą. Jeśli nie czujesz się na siłach, gabinetowy zabieg wraz regulacją wykona dla ciebie kosmetyczka. Zajmie to kilkanaście minut, a kosztuje 15 do 20 złotych (łącznie z regulacją brwi). Jak pofarbować rzęsy? Farbowanie rzęs może być trochę bardziej kłopotliwe. Aplikacja na wzór nakładania tuszu do rzęs nie zawsze się sprawdza. Henna na rzęsy powinna być nakładana z przymkniętymi powiekami. Poproś więc o pomoc koleżankę lub skorzystaj z usług w gabinecie kosmetycznym. Za zabieg koloryzacji rzęs zapłacisz od 10 do 15 złotych, a możesz być pewna wysokiej jakości kosmetyków: henna gabinetowa Very Well, Reflectocil. Znajdź swój kolor Henna jest kosmetykiem barwiącym dostępnym w kilku kolorach.: brązowym, grafitowym, czarnym, a nawet fioletowym. Nie zakładaj, że czarna będzie dla ciebie najlepsza (szczególnie na brwiach). Wybierz dla siebie kolor, sugerując się typem urody. Jeśli jesteś brunetką o ciemnej karnacji, z pewnością pięknie będziesz wyglądała w hennie czarno-brązowej lub czarnej. Dla pań o włosach koloru blond i jasnej karnacji polecana jest henna brązowa lub szara. Nie jest tak intensywna w swojej barwie, wygląda więc bardziej naturalnie u osób o delikatnej kolorystyce. Różne kolory henny można ze sobą mieszać po to, by otrzymać efekt, który najbardziej będzie pasował do twojej urody. Musisz pamiętać jednak, że henna barwi twoje rzęsy, nie spowoduje przedłużenia czy pogrubienia rzęs. Nie oczekuj więc ekstremalnych efektów, które uzyskujesz, stosując tusze. Henna oczywiście daje wrażenie delikatnego przedłużenia (dzięki temu, że zabarwia jasne końcówki rzęs), nie daje jednak takich rezultatów jak mascary. Plusy stosowania henny:
· ogromna oszczędność czasu w makijażu,
· wodoodporna (nadaje się na basen i nad jezioro),
· nie rozmazuje, nawet gdy przypadkowo potrzesz oczy,
· odżywia rzęsy,
· nie wymaga wieczornego demakijażu. Henna jest naturalnym sposobem na wzmocnienie oprawy oka. Sprawia, że stają się one wyraźniejsze, ładnie podkreślone. Pozwala też na ogromną oszczędność czasu w codziennym makijażu - świetne rozwiązanie dla pań żyjących w ciągłym biegu. **MAKIJAŻ PETRY NEMCOVEJ** **PUDER SYPKI - MAGIK MAKIJAŻU** **JAK STOSOWAĆ ROZŚWIETLACZE?**"
http://kobieta.wp.pl/demakijaz-idealny-5982360943362689a,"Demakijaż idealny Każda kobieta wykonująca na co dzień makijaż wie jak ważne jest wieczorne oczyszcanie twarzy. Demakijaż to zabieg oczyszczający, usuwający ze skóry podkład, cienie, mascarę oraz zanieczyszczenia z całego dnia. Wykonywany wieczorem przygotowuje skórę na przyjęcie nocnej pielęgnacji. Każda kobieta wykonująca na co dzień makijaż wie jak ważne jest wieczorne oczyszcanie twarzy. Demakijaż to zabieg oczyszczający, usuwający ze skóry podkład, cienie, mascarę oraz zanieczyszczenia z całego dnia. Wykonywany wieczorem przygotowuje skórę na przyjęcie nocnej pielęgnacji. Demakijaż a rodzaj cery Różnice w typach cery wplywają na sposoby pielęgnacji i rodzaje zalecanych do tego kosmetyków. Podobna sytuacja dotyczy preparatów do demakijażu. Właśnie typ cery decyduje o tym, czy do zmywania twarzy lepsze są mleczka kosmetyczne czy żele do oczyszczania z wodą. Cery suche, jako że mają niedostatecznie natluszczoną wierzchnią warstwę naskórka, preferują mleczka. Preparat ze składnikami lipidowymi jest w tym wypadku najlepszym rozwiązaniem. Spotykane są także śmietanki kosmetyczne, o podobnym przeznaczeniu. Pozwalają dokladnie oczyscić cerę, nie naruszając jej bariery lipidowej. Posiadaczki cer tlustych i mieszanych, znacznie częściej w oczyszczaniu stosują żele do mycia z wodą. Używa się ich zamiast tradycyjnego mydła. Oczyszczanie żelami pozwala na dokladne usunięcie ze skóry nadmiru sebum i wszelkich zanieczyszczań. Cera po ich użyciu jest bardziej matowa, nie błyszczy się. Do demakijażu doskonały będzie żel głęboko oczyszczający skórę firmy Soraya, kosmetyk odblokowuje pory i reguluje wydzielanie sebum. Dzięki swojej recepturze dokładnie oczyszcza, odświeża i nawilża. Cena 11zł Kobiety ze skórą wrażliwą, dla ktorych tradycyjny demakijaż mogłby być zbyt intensywny, powinny sięgać po produkty specjalistyczne. Doskonałym rozwiązaniem dla cery nadwrażliwej jest Eco Care - bioorganiczna woda termalna (Bielenda). Bardzo delikatny płyn, stworzony na bazie głębinowej wody termalnej, która dostarcza skórze minerałów i mikroelementów, aktywnie blokuje proces powstawania wolnych rodników i zwiększa potencjał obronny skóry. Zawarte w płynie mikroskopijne cząsteczki neutralne dla organizmu, łączą się z sebum, resztkami makijażu, kurzem i pozostałymi zabrudzeniami. Skóra zostaje niezwykle delikatnie i skutecznie oczyszczona, ukojona i odświeżona. Cena ok. 27 zł Trzeba pamięać, że każdy rodzaj demakijażu zobowiazuje nas do użycia toniku, przecieramy nim twarz miejsce przy miejscu. Gdy skóra wchłonie kosmetyk, nakładamy odpowiedni do rodzaju cery krem pielęgnacyjny. Demakijaż oczu, demakijaż twarzy Jeśli nie mamy oczu nadwrażliwych możemy do ich zmycia użyć mleczka. Kosmetykiem przecieramy całą twarz, włącznie z powiekami. Jesli jednak nasze oczy sa wrażliwe lub po prostu wolimy beztłuszczową formę kosmetyku powinnyśmy pomysleć o zaopatrzeniu się w płyn do demakijażu. Płyny przeznaczone do zmywania oczu są bardzo delikatne, testowane oftamologicznie, pewne jest więc, że nie powodują żadnych podrażnień. Mogą być z powodzeniem stosowane przez osoby noszące szkła kontaktowe. Warto spróbować Delikatnego płynu do demakijażu Lirene Beauty Care. Jego delikatna formuła nadaje się do codziennego demakijażu oczu, szczególnie dla osób noszących szkła kontaktowe. Łagodnie, ale skutecznie usuwa makijaż i wszelkie zanieczyszczenia skóry wokół oczu. Demakijaz wodoodporny Odporny na wilgoć makijaż zmywamy odpowiednimi kosmetykami do demakijażu wodoodpornego. Są dostępne tak samo powszezchnie jak i te tradycyjne. Płyny wdodno-tłuszczowe to kosmetyki przeznaczone to wyjatkowo trwalych tuszy i pomadek."
http://kobieta.wp.pl/dobierz-perfekcyjnie-cien-do-koloru-oczu-5982777673655425a,"Dobierz perfekcyjnie cień do koloru oczu To jeden z największych dylematów podczas wykonywania makijażu. Jak dobrać cień do powiek, by idealnie pasował do koloru oczu i podkreślał typ urody? Wbrew pozorom ta kwestia wcale nie jest skomplikowana. Wystarczy poznać kilka prostych zasad i już zawsze się do nich stosować. To jeden z największych dylematów podczas wykonywania makijażu. Jak dobrać cień do powiek, by idealnie pasował do koloru oczu i podkreślał typ urody? Wbrew pozorom ta kwestia wcale nie jest skomplikowana. Wystarczy poznać kilka prostych zasad i już zawsze się do nich stosować. Nie ma wątpliwości, że idealnie dobrany cień do powiek to jedna z najważniejszych kwestii w makijażu. Dzięki niemu oko jest idealnie podkreślone, a cała twarz nabiera charakteru i niepowtarzalnego uroku. Tylko czym się kierować stojąc w drogerii przed szafami pełnymi kosmetyków, w których cienie do powiek zajmują kilka półek, a ich kolorów jest co najmniej kilkadziesiąt? Podczas wyboru idealnego cienia do powiek zacząć należy od koloru tęczówki. Kiedyś sądzono, że aby uniknąć makijażowej wpadki, kolor cieni do powiek powinien odpowiadać kolorowi oczu. Obecnie większość makijażystów od tej zasady odchodzi. Nie dlatego, że jest ona błędna, ale dlatego, że taki sam kolor oczu i cieni to najprostszy sposób, by zgasić spojrzenie, pozbawić oko wyrazistości i sprawić, że makijażowi brakuje tzw. efektu „wow!” Kolejna ważna kwestia podczas wyboru cieni do powiek to typ makijażu, jaki chcemy wykonać i okazja, na którą się malujemy. Jeśli make up ma być spokojny i delikatny, najlepsze do podkreślenia spojrzenia będą kolory harmonijne. Jeśli natomiast malujemy się na większe wyjście i chcemy, aby makijaż był mocniejszy, widoczny i bardziej wyrazisty, cień do powiek powinien mieć odcień kontrastujący z kolorem tęczówki. Poniżej znajdziecie krótką ściągawkę, jakie kolory cieni są najbardziej odpowiednie dla poszczególnych kolorów oczu. Warto pamiętać, że choć tęczówka to kwestia bardzo ważna, wybierając cienie do powiek, należy brać pod uwagę także kolor włosów i typ karnacji. Inny odcień danego koloru będzie bowiem idealny dla blondynki z niebieskimi oczami o bardzo jasnej karnacji, a inny dla brunetki, która także ma błękitną tęczówkę, ale jej cera jest oliwkowa. Ogólna zasada jest taka, że jasne odcienie świetnie sprawdzą się u pań z jasną karnacją, a te ciemniejsze będą idealne dla kobiet, które natura obdarzyła ciemną karnacją. Oczy szare i niebieskie Kolory harmonijne: zielony, żółty, różowy, szary Kolory kontrastujące: brązowy, czarny, fioletowy, brzoskwiniowy, złoty, pomarańczowy Oczy zielone Kolory harmonijne: niebieski, żółty, szary Kolory kontrastujące: czarny, fioletowy, brązowy, miedziany, purpurowy Oczy piwne Kolory harmonijne: brązowy, szary, brzoskwiniowy, pomarańczowy Kolory kontrastujące: błękitny, granatowy, zielony, fioletowy, czarny Oczy brązowe Kolory harmonijne: jasnobrązowy, czerwony, purpurowy, pomarańczowy Kolory kontrastujące: szary, czarny, złoty, zielony, purpurowy, niebieski, granatowy Trendy w makijażu na jesień i zimę 2015/2016 Znajomość zasad doboru idealnych cieni do powiek znacznie ułatwia wybór tych tendencji w makijażu na dany sezon, które najbardziej służą naszej urodzie. Co zatem modne będzie jesienią i zimą 2015/2016? Rzęsy XXL i mocne brwi Główny akcent stawiamy na oczy, a konkretnie na rzęsy. Powinny być bardzo starannie wytuszowane, najlepiej kilkoma warstwami maskary, aby osiągnęły rozmiar XXL. Tak podkreślone rzęsy potrzebują oprawy w postaci mocnych, gęstych i wyraźnie podkreślonych brwi. Ten trend utrzymuje się już od kilku sezonów i wszystko wskazuje na to, że nic w tej kwestii się nie zmieni. Brwi i rzęsy to jednak nie wszystko. W tym sezonie projektanci i makijażyści lansują także bardzo mocną kreskę narysowaną eyelinerem. Z kolei zwolenniczki cieni do powiek mogą wybierać w mocno w tym sezonie lansowanych brązach, rudościach i odcieniach rdzy. W makijażach wieczorowych powieki ozdobione są brokatem. Idealna cera i róż na policzkach Tak podkreślonym oczom towarzyszyć powinna nieskazitelna cera . Lansowany jest trend znany jako „make up no make up”, jednak wizażyści przestrzegają, że aby osiągnąć taki efekt, nie można pozostawić twarzy „nagiej”. Wręcz przeciwnie, aby cera była idealna, należy poświęcić jej trochę czasu. Najważniejsze jest zastosowanie korektora i zastąpienie ciężkiego fluidu znacznie lżejszym, o idealnie dobranym do skóry odcieniu. Tak przygotowana skóra wymaga jeszcze muśnięcia różem. W tym sezonie jest on obowiązkowy, najlepiej w cukierkowym, a nie pastelowym odcieniu. Chodzi o uzyskanie efektu naturalnie zaróżowionych policzków, jak po długim spacerze na mrozie. Ciemne usta Na koniec usta. Wizażyści twierdzą, że w tym sezonie powinny być ciemne: wiśniowe, fioletowe, burgundowe, a nawet… czarne. Ten ostatni kolor polecamy jednak tylko paniom młodym, odważnym i oczywiście jedynie na wieczorne wyjście."
http://kobieta.wp.pl/makijaz-permanentny-czy-to-bezpieczne-5981698313118849a,"Makijaż permanentny - czy to bezpieczne? Mam 51 lat. Zainteresowana jestem wykonaniem tzw. makijażu trwałego brwi i ust. Czy jest to zabieg bezpieczny? Mam 51 lat. Zainteresowana jestem wykonaniem tzw. makijażu trwałego brwi i ust. Czy jest to zabieg bezpieczny, czy mogą wystąpić powikłania, a jeśli tak, to jakie. Czym kierować się przy wybraniu salonu kosmetycznego? Który z salonów w woj. ślaskim by Pani poleciła?
Roma Makijaż permanentny to coraz powszechniejszy zabieg, który jednak może spowodować objawy niepożądane. Pomijam rumień, obrzęk i ból, które są przemijające. Należy liczyć się z ewentualną reakcją alergiczną, uważać na zakażenie oraz możliwość braku degradacji barwnika ze skóry nawet po okresie 2-3 lat i dłużej. Przy wyborze gabinetu specjalizującego się w makijażu permanentnym należy zwrócić uwagę na bezpieczeństwo i aseptykę, a kierować się opinią i wyglądem poprzednich klientek. Elżbieta Gołębka"
http://kobieta.wp.pl/brwi-makijaz-permanentny-henna-regulacja-6114055391680641a,"Brwi – makijaż permanentny, henna, regulacja  Brwi, chociaż są niepozornym elementem naszej twarzy, to jednak bez nich wyglądamy obco i nienaturalnie. Ich położenie oraz kształt wpływają na kontur twarzy oraz jej wyraz. Zobacz, jak możesz zadbać o piękno swoich brwi. Ich pielęgnacja niekiedy jest równie ważna, co pielęgnacja włosów, paznokci albo cery. Rynek obecnie oferuje nam mnóstwo zabiegów pielęgnacyjnych i poprawiających wygląd brwi. Są one bardziej i mniej inwazyjne, a niektóre nadają się też do samodzielnego wykonania w domu.  Najczęściej stosowanym zabiegiem na brwi jest korygowanie ich kształtu za pomocą pęsety. Ten zabieg można z powodzeniem wykonać samodzielnie w domu, ale zanim do niego przystąpimy, musimy określić odpowiednie proporcje brwi względem kształtu twarzy, co pozwoli nam wyodrębnić włoski do wyrwania. W tym celu korzystamy z ołówka albo pęsety.  Innym sposobem na regulację brwi jest wyrywanie woskiem, jednakże jest to już bardziej precyzyjny zabieg, który zaleca się wykonywać u kosmetyczki. Obecnie furorę robi jeszcze inna metoda - nitkowanie brwi. Jest ona mniej bolesna i mniej inwazyjna niż wyrywanie brwi woskiem bądź pęsetą.  Niektóre panie pragną zmienić kolor brwi, najczęściej na ciemniejszy. W tym celu korzystają z henny, czyli bardzo popularnego, naturalnego barwnika roślinnego. Oczywiście, hennę można nałożyć na brwi zarówno u kosmetyczki, jak i samodzielnie w domu, ale zanim o tym pomyślimy, musimy pamiętać o kilku ważnych kwestiach: henna nie jest zalecana dla kobiet, borykających się z alergiami i chorobami oka, np. zapaleniem spojówek czy nawet lekkim zaczerwienieniem, a także nie może być nakładana bezpośrednio po regulacji brwi, gdyż delikatna skóra oka jest wówczas bardzo zaczerwieniona i podrażniona.  Zanim nałożymy hennę, musimy wykonać dokładny demakijaż oczu, by brwi nie były tłuste i brudne. Hennę nakładamy w formie płynnej bądź proszkowanej, najlepiej patyczkiem do uszu albo malutkim pędzelkiem, warto ją lekko rozcieńczyć wodą utlenioną. Ostatnim sposobem, ale znacznie inwazyjnym i wykonywanym jedynie w gabinetach kosmetycznych, jest makijaż permanentny brwi. Warto jednak wiedzieć, że ten zabieg nie jest zalecany dla kobiet borykających się z alergiami, łuszczycą, cukrzycą albo będących w ciąży czy karmiących piersią.  Obecnie popularne jest barwienie brwi metodą włoskową, która jest zalecana dla kobiet mających bardzo rzadkie włoski, oraz metodą piórkową, której efekty mogą utrzymywać się krócej niż efekty metody poprzedniej (metoda włoskowa – do 5 lat, metoda piórkowa – od 2 do 5 lat) i która jest polecana raczej dla kobiet nie mających czasu na codzienną pielęgnację brwi.  Kolor brwi po makijażu permanentnym na początku jest bardzo ciemny, później uzyskuje jaśniejszy, naturalniejszy odcień. Cena takiego zabiegu waha się najczęściej od 300 do nawet 1000 zł."
http://kobieta.wp.pl/szminka-kosmetyczny-niezbednik-5982667168732289a,"Szminka - kosmetyczny niezbędnik! Jest nieodłącznym atrybutem kobiet. Można ją znaleźć w niemalże każdej damskiej torebce. Bez niej wiele pań nie ruszy się z domu. Za jej pomocą kobiety potrafią stworzyć własny styl. Dla Jadwigi Staniszkis stała się charakterystycznym znakiem rozpoznawczym. Mowa oczywiście o królowej make-upu: szmince! Jest nieodłącznym atrybutem kobiet. Można ją znaleźć w niemalże każdej damskiej torebce. Bez niej wiele pań nie ruszy się z domu. Za jej pomocą kobiety potrafią stworzyć własny styl. Dla Jadwigi Staniszkis stała się charakterystycznym znakiem rozpoznawczym. Mowa oczywiście o królowej make-upu: szmince! Lekcja historii! Kobiety od zarania dziejów nieustannie starają się poprawić swoją urodę. Jednym ze sposobów na kuszący i seksowny wygląd jest podkreślenie kształtu i uwydatnienie koloru ust. W afrykańskiej jaskini Blombos archeolodzy znaleźli bryłkę ochry (brunatnej skały), która używana była przez kobiety. Znaczy to, że pierwsze ""pomadki"" istniały już 70.000 lat temu, kiedy po świecie biegały mamuty, a ludzie odziewali się w skóry zwierząt! Także starożytni Egipcjanie, aby zadowolić wybredne gusta Kleopatry, uzyskiwali z suszonych żuków czerwony proszek, który rozświetlał jej wargi karminowym blaskiem. W antycznej Grecji malowanie ust przystawało jedynie kobietom lekkich obyczajów. Popularność w Europie szminka zyskała w XVI w. dzięki brytyjskiej królowej Elżbiecie I. Na jej dworze sporządzano miksturę złożoną z pszczelego wosku i siarczku rtęci. Zaledwie dwa wieki później, za noszenie szminki kobieta mogła było zostać oskarżona o bycie czarownicą i groziło jej spalenie na stosie! W latach 30 XX wieku szmince wyrosła konkurencja - firma Max Factor wprowadziła na rynek błyszczyk do ust. Nie przeszkodziło to jednak w rozkwicie szminkowego szaleństwa, które przypada na okres po II Wojnie Światowej i wiąże się z rozwojem kinematografii. Gwiazdy filmowe musiały dbać o to, by ich makijaż był trwały, dlatego w 1950 r. amerykańska chemiczka postawiła na długotrwały efekt umalowanych warg. W ten oto sposób powstała pierwsza pomadka, która nie rozmazuje się podczas pocałunków! A dziś? Sława szminki nie blednie, wręcz przeciwnie, statystyki mówią same za siebie: przeciętna kobieta zjada (a raczej zlizuje!) podczas swojego życia 2-3 kg kosmetyku. Na szczęście szminka jest niskokaloryczna… Kuszące niczym u Angeliny Jolie Ważne jest, abyś zanim sięgniesz po pomadkę, zadbała o usta. Inaczej nawet najlepsza i najdroższa szminka nie będzie prezentować się apetycznie. Najlepiej zadziała peeling i regularne smarowanie balsamem nawilżającym. Po tych zabiegach można już przejść do makijażu. Chciałabyś dobrać odpowiednią szminkę, ale nie wiesz, jak dopasować kolor? Zaraz rozwiejemy wszystkie wątpliwości! Istnieją dwie szkoły dobierania odcieni pomadki: do karnacji lub koloru włosów. Oto oba z nich, odpowiednie dla każdego typu urody: Blondynki: pastelowe, ciepłe róże, koralowe czerwienie.Szatynki:brzoskwiniowe, jasne brązy, rude złamane różem.Brunetki: czerwienie z odcieniem brązu lub fioletu, malinowe, w kolorze burgunda.Rude: ceglaste, beżowo-pomarańczowe, rdzawe, czerwone wpadające w pomarańcz. Karnacja jasna - na wieczór idealne będą czerwienie, odcienie wina, jagodowe, brązy; na dzień wybierz odcienie różu przełamane złotem lub błękitem.Karnacja średnia- odcienie na wieczór to głębokie czerwienie i intensywnie nasycone róże; odpowiednie kolory na dzień: kawa z mlekiem, karmelowe.Karnacja ciemna - na wieczór wybierz czerwienie przełamane odcieniem śliwkowym, ciemne brązy; na dzień najlepiej sprawdzą się jasne i średnie róże z beżowymi akcentami. Perfekcyjny makijaż ust Oto kilka złotych rad, dla wszystkich kobiet, które do tej pory bały się eksperymentów ze szminką. Po pierwsze, nie martw się wielkością swoich warg. Jeżeli są zbyt małe lub wąskie, wystarczy, że wspomożesz się pomadką z drobinkami odbijającymi światło lub dającą efekt powiększający 3D. Po drugie, szminka dłużej będzie się utrzymywać, jeżeli przed pomalowaniem się, na usta nałożysz odrobinę podkładu. Po trzecie, do makijażu możesz użyć pędzelka, który nie tylko umożliwi precyzyjne obrysowanie ust, ale także pozwoli na kontrolowanie intensywności odcienia. I po czwarte, podczas aplikowania kosmetyku nie rozciągaj ust zbyt mocno, tak aby pomadka nie wnikała w bruzdy warg. Jeżeli zastosujesz się do wszystkich wskazówek. Twoje usta będą same zachęcać do pocałunków! (bb) Więcej na temat makijażu: ** Komu pasuje ciemna szminka?** ** Nie wyjdziesz z domu bez makijażu?** ** Największe wpadki makijażu ślubnego** ** Makijaż a kolor włosów**"
http://kobieta.wp.pl/patrz-mi-w-oczy-czyli-historia-sztucznych-rzes-5982777012961921a,"Patrz mi w oczy czyli historia sztucznych rzęs Sztuczne rzęsy stały się znakiem rozpoznawczym wielu celebrytek. Nosi je Kim Kardashian, chwalą się nimi polskie gwiazdy. Jak jednak wyglądała historia tego kosmetycznego hitu? Sztuczne rzęsy stały się znakiem rozpoznawczym wielu celebrytek. Nosi je Kim Kardashian, chwalą się nimi polskie gwiazdy. Jak jednak wyglądała historia tego kosmetycznego hitu? Średniowieczne kobiety, z uwagi na wysoką pozycję kościoła, musiały żyć i wyglądać tak skromnie, jak tylko się dało. W świecie makijażu triumfowała wówczas bladość i drobne zabiegi upiększające, mające przedstawicielki płci pięknej zbliżyć do panujących wtedy standardów. Kobiety dążyły do wydłużenia czoła, co skutkowało nie tylko podgalaniem linii włosów, ale nawet całkowitą depilacją brwi i – w skrajnych przypadkach – wyrywaniem górnych rzęs. W historii makijażu średniowiecze zapisało się jako jedyna epoka, w której miejsce wyeksponowanych, ciemnych rzęs zajęły włoski rozjaśnione lub usunięte. Zarówno w starożytności, jak i w epoce odrodzenia kobiety pozwalały sobie na znacznie więcej. Chętnie podkreślały tak usta, jak i rzęsy. Sztuczne rzęsy, stworzone ze zwierzęcego włosa, aplikowały sobie już w starożytnej Grecji. Podobne standardy panowały także kilkaset lat później, o czym świadczy wzmianka w „Historii naturalnej”. Jej autor, Pliniusz Starszy, podkreślał, że zachowanie długich rzęs przez kobiety miało charakter symboliczny. Miały one świadczyć nie tyle o urodzie, co o niewinności i czystości. Jednak o ile malowanie rzęs obecne było już setki lat temu, o tyle ich doklejanie – już nie zupełnie. Bolesne wejście w nową erę W prasie pierwsze wzmianki o sztucznych rzęsach pojawiły się już w XIX wieku. W 1882 roku w brytyjskim periodyku „Truth” pisał o nich Henry Labouchère, a w 1899 roku „The Dundee Courier”. Jeśli wierzyć doniesieniom mediów sprzed ponad wieku, modna wówczas metoda przedłużania rzęs była wyjątkowo brutalna. Paryżanki, które z niej korzystały, najwidoczniej wychodziły z założenia, że chcesz być piękna – musisz cierpieć. Sztuczne rzęsy stworzone z naturalnych włosów nie były przyklejane, lecz wszywane w górne powieki. Kobietom nie podawano znieczulenia albo – w najlepszym przypadku – poddawany zabiegowi obszar znieczulano przeciwbólową kokainą. Brzmi brutalnie? Owszem. Podobnego zdania był wcześniej wspomniany Henry Labouchère, ale już na przykład w jednym z wydań „The Newcastle Courant” z 1882 roku możemy przeczytać, że jest to bezbolesne. Dziennikarz nie przekonał się jednak o tym osobiście, a jedynie przyznał, że tak właśnie mu powiedziano. Dziś przypuszcza się, że wszywanie rzęs nie było zbyt popularne, czemu zresztą nie można się dziwić. Atrybut gwiazdy kina niemego Kolejne metody przedłużania rzęs były już znacznie bardziej humanitarne. Stworzenie pierwszego prototypu dzisiejszych sztucznych rzęs przypisuje się perukarzowi pracującemu przy filmie „Nietolerancja” z 1916 roku. Reżyser D.W. Griffith chciał, by odtwórczyni głównej roli, Seena Owen, miała na tyle długie rzęsy, że będą rzucały cień na policzki. Efekt został osiągnięty, jednak od aktorki wymagało to pewnego poświęcenia. Rzęsy z ludzkich włosów i siatki z gazy zaaplikowane były klejem do charakteryzacji, który raczej nie nadawał się do stosowania na powiekach. Lillian Gish, koleżanka z planu, wspominała później, że pewnego dnia Seena Owen przyszła do studia z tak spuchniętymi oczami, iż wyglądały na niemalże zamknięte. Spopularyzowanie sztucznych rzęs możemy zawdzięczać Maxowi Factorowi, który w 1927 roku stworzył sztuczne rzęsy dla kolejnej gwiazdy kina niemego – Phyllis Haver. Spojrzenie aktorki, odtwórczyni roli Roxie Hart w musicalu „Chicago”, zyskało głębi, a jej trzepotanie rzęsami pokochali wszyscy hollywoodzcy wizażyści. Efekt był jednak strasznie sztuczny i nietrwały, ale kobiety robiły wszystko, by choć w niewielkim stopniu móc skorzystać z dobrodziejstw makijażu scenicznego. Niektóre postanowiły jednak poczekać, aż aplikacja sztucznych rzęs będzie znacznie wygodniejsza. Dwie dekady później w ich zasięgu na szczęście znalazły się rzęsy na pasku. Rzęsy na pasku Na przeszkodzie rozwojowi produktów do makijażu stanęła oczywiście druga wojna światowa. Jednak tuż po jej zakończeniu, na początku lat 50. moda na sztuczne rzęsy rozkwitła. W sklepach dostępne były już rzęsy na pasku, w których gustowała chociażby Marylin Monroe. Z każdym rokiem chętnych na przyklejanie rzęs przybywało. Apetyt na ten kosmetyczny gadżet wzbudziła przede wszystkim Twiggy, ikona lat 60., która słynęła z mocno przerysowanych rzęs. Przez długi czas, mimo obecności na rynku zestawów sztucznych rzęs, które można było stosować w domu, wiele kobiet preferowało wizyty w salonach piękności. Informacje o rzęsach na pasku pojawiały się oczywiście już wcześniej. Przykładowo, w 1903 roku „Sheffield Daily Telegraph”, wspomniano o salonie przy Great Castle Street. Jego założyciel, urodzony w Niemczech Charles Nessler w 1901 roku przeniósł się z Paryża do Londynu i opatentował nową, ulepszoną metodę wyrabiania sztucznych brwi i rzęs. Dwa lata później do sprzedaży wprowadził sztuczne rzęsy z ludzkich włosów przyczepionych do rybich łusek, jak napisano w „Sheffield Daily Telegraph”, odpornych nawet na ataki histerii. W 1934 roku sztuczne rzęsy opisywał też „The Hairdresser and Beauty Trade”. W tamtych czasach rzęsy na pasku stwarzały rzecz jasna szereg problemów: przesuwały się, odklejały, trudność sprawiało też dopasowanie odcienia. 1:1, czyli Shu Uemura w akcji Dziś za królową sztucznych rzęs uchodzi Kim Kardashian, która z odpowiedniej w jej mniemaniu oprawy oczu raczej nie pojawia się publicznie. Jednak, choć rzęsy z kolekcji Kardashian Beauty cieszą się dużym zainteresowaniem, brawa bardziej należą się marce Shu Uemura. Nieżyjący już japoński makijażysta interes w przedłużaniu rzęs wyczuł w 2003 roku. To właśnie 12 lat temu na rynku kosmetycznym zawitała metoda 1:1, czyli przyklejanie do każdej naturalnej rzęsy jej sztucznego przedłużenia. Shu Uemura użył rzęs z norki syberyjskiej, a pierwszą osobą, która miała okazję je przetestować, była Madonna. Dziś przedłużanie rzęs metodą 1:1 oferują gabinety w całej Polsce, a sam zabieg już dawno utracił miano czegoś ekskluzywnego. Co więcej, sztuczne rzęsy są powszechniejsze niż nam się wydaje. W zasadzie widzimy je na co dzień, ot, choćby w reklamach mascar. Efekt pogrubiający czy przedłużający rzęsy, jaki widzimy na modelkach, rzadko kiedy (o ile w ogóle), jest wynikiem działania tuszu. Mascara, obok czerwonej szminki najważniejszy kolorowy kosmetyk w kobiecej toaletce, niestety nie posiada takiej magii, jaką mają w sobie sztuczne rzęsy. Małgorzata Mrozek / Kobieta WP POLECAMY: ** Rzęsy o idealnej długości** ** Kontrowersyjny sposób na długie rzęsy**"
http://kobieta.wp.pl/nawilzanie-twarzy-zainwestuj-czas-nie-tylko-pieniadze-5982324249223809a,"Nawilżanie twarzy: zainwestuj czas, nie tylko pieniądze Zimą większość z nas zmaga się z problemem odwodnionej, nierzadko suchej skóry. I choć wydajemy krocie na najnowsze kremy do twarzy, wcieramy kwas hialuronowy, glicerynę czy olej kokosowy, poprawy nie widać. Więc wydajemy kolejne pieniądze, kupujemy kolejne kosmetyki, a poprawy nie ma. Bo zapominamy, że dobry kosmetyk to połowa sukcesu. Zimą większość z nas zmaga się z problemem odwodnionej, nierzadko suchej skóry. I choć wydajemy krocie na najnowsze kremy do twarzy, wcieramy kwas hialuronowy, glicerynę czy olej kokosowy, poprawy nie widać. Więc wydajemy kolejne pieniądze, kupujemy kolejne kosmetyki, a poprawy nie ma. Bo zapominamy, że dobry kosmetyk to połowa sukcesu. Nie wystarczy go mieć, żeby osiągnąć rezultaty. Gdyby tak było, każda posiadaczka rakiety tenisowej byłaby Sereną Williams, a każda właścicielka kremów LaMer – Angeliną Jolie. Na szczęście jest kilka bardzo prostych trików, które sprawią, że inwestycja w kosmetyki, zacznie się zwracać, choć nie od razu. Przede wszystkim trzeba pamiętać, że w pielęgnacji kluczową rolę odgrywa systematyczność. Od samego zakupienia kosmetyków i położenia ich na półce jeszcze nikomu nie poprawiła się cera. Zatem dwa razy dziennie, rano i wieczorem, po dokładnym oczyszczaniu należy nałożyć krem nawilżający. Najlepiej, żeby skóra została przygotowana do tego momentu. Zaczynamy od oczyszczania, potem tonizowanie, następnie olejek lub serum, a dopiero nań nakładamy krem nawilżający. Regularność jest tu równie ważna co kolejność. W razie wątpliwości zasada jest prosta – najrzadsze kosmetyki, jak płyn micelarny czy tonik, stosujemy na samym początku. To co gęste, zostaje na koniec. To jak nakładasz krem, jest równie ważne, jak częstotliwość jego stosowania. Zapomnij o wcieraniu specyfiku. Raczej, wzorem wszechwiedzących i wszechpięknych Koreanek, delikatnie wklepuj go, zaczynając od nosa i czoła, kierując się promieniście w górę. Taka metoda pobudza krążenie, sprawia, ze dobroczynne składniki wchłaniają się głębiej i szybciej docierają do skóry. O ile dotykanie twarzy w ciągu dnia jest przepisem na trądzik i niedoskonałości, o tyle rano i wieczorem należy zafundować twarzy delikatny masaż. Odwdzięczy się promiennym wyglądem. Ilość produktów jakie codziennie nakładamy na twarz może wahać się od jednego do piętnastu (znów ukłon w stronę koreańskich rytuałów – zero makijażu, tona pielęgnacji). Z czasem produkty te zaczynają tworzyć na twarzy kożuch, który uniemożliwia przenikanie składników odżywczych z kosmetyków. Dlatego tak ważne jest aby raz w tygodniu wykonać delikatny peeling. Usuniesz stare, martwe komórki i dasz kosmetykom czyste pole do popisu. Aby wszystko grało, warto znać swój typ. O ile w miłości czy modzie lepiej nie ograniczać się do jednego ulubionego modelu (czy to faceta, czy sukienki, w końcu warto dostrzegać inne typy niż mała czarna czy wysocy bruneci), w urodzie trzeba wiedzieć, jaką się ma cerę i stosować kosmetyki dobrane specjalnie do niej. Jeśli bowiem tłustą skórę traktujemy jeszcze bardziej tłustymi kosmetykami, szanse, że zadziałają, są nikłe. W przypadku cery mieszanej trzeba stosować dwa rodzaje preparatów. Te o żelowej, lekkiej konsystencji na przetłuszczające się partie twarzy, zaś bardziej kremowe i odżywcze w miejsca przesuszone. Brzmi jak sporo pracy, ale na szczęście nie jest to praca syzyfowa. Już po 28 dniach regularnego stosowania preparatów pielęgnacyjnych powinnaś zacząć widzieć rezultaty. Dlatego nie poddawaj się tylko dlatego, że po zrobieniu jednej maseczki nadal nie masz cery godnej Gigi Hadid. Aleksandra Kisiel / Kobieta WP </scriptPOLECAMY: ** Diety na piękną cerę**"
http://kobieta.wp.pl/baza-pod-makijaz-5982777765581953a,"Baza pod makijaż Nie widać jej, ale może wiele. Wyrównuje koloryt skóry, ukrywa jej niedoskonałości, spłyca zmarszczki i przedłuża trwałość makijażu. Kosmetyk idealny? Tak! I w dodatku bardzo potrzebny w każdej damskiej kosmetyczce. Przedstawiamy wszystkie zalety bazy pod makijaż. Nie widać jej, ale może wiele. Wyrównuje koloryt skóry, ukrywa jej niedoskonałości, spłyca zmarszczki i przedłuża trwałość makijażu. Kosmetyk idealny? Tak! I w dodatku bardzo potrzebny w każdej damskiej kosmetyczce. Przedstawiamy wszystkie zalety bazy pod makijaż. Zastanawiałaś się kiedyś, jak to możliwe, że make up wykonany przez profesjonalistkę potrafi „trzymać się” na twarzy w niemal nieskazitelnym stanie przez całą dobę, a twój codzienny makijaż migruje dosłownie we wszystkich kierunkach już kilka godzin po jego wykonaniu? Okazuje się, że za trwałość profesjonalnego makijażu odpowiada nie ilość nałożonych na twarz warstw, ale jeden kosmetyk: baza pod makijaż. Skoro tak, nic nie stoi na przeszkodzie, by zacząć ją stosować każdego dnia, zwłaszcza, że wybór baz pod makijaż jest ogromny. W swojej ofercie (czasem nawet po kilka rodzajów) ma ją każda szanująca się firma produkująca kosmetyki kolorowe. Właściwości bazy pod makijaż Najważniejszym zadaniem bazy jest przedłużenie trwałości makijażu. To jednak nie wszystko, bo ten kosmetyk ma także mnóstwo innych zalet. Wygładza skórę, wyrównuje jej koloryt, minimalizuje widoczność rozszerzonych porów, spłyca zmarszczki, a jeśli zawiera w swoim składzie filtry, może także chronić przed szkodliwym działanie promieni UV. Po nałożeniu bazy skóra często bywa porównywana do tafli. Dzięki temu, że jest tak równa i gładka, znacznie łatwiej rozprowadzić na niej podkład, który z kolei dłużej trzyma się na swoim miejscu. Baza może okazać się również pomocna dla kobiet niezadowolonych z tego, że w ciągu dnia kolor ich fluidu ulega zmianie. Dzieje się tak na skutek szybszego utleniania składników odpowiadających za pigment podkładu, do którego dochodzi pod wpływem zmieniającego się w ciągu dnia pH skóry. Zaradzić może temu właśnie baza, której cieniutka warstwa skutecznie odzieli skórę od fluidu. Rodzaje baz Główne zadanie bazy to przedłużenie trwałości makijażu. Jednak w zależności od rodzaju, może ona pełnić także wiele innych funkcji: nawilżać, ujędrniać, matowić, rozświetlać. Dlatego tak ważne jest dobranie bazy do rodzaju posiadanej skóry i jej potrzeb. Na drogeryjnych półkach znaleźć można następujące rodzaje baz pod makijaż:
• bazy nawilżające – idealne do cery suchej i odwodnionej,
• bazy matujące – świetnie sprawdzą się na skórze tłustej, mającej skłonność do nadmiernego wydzielania sebum,
• bazy liftingujące – ujędrniają skórę i wypełniają zmarszczki,
• bazy rozświetlające – polecane dla kobiet mających skórę ziemistą, szarą i zmęczoną,
• bazy kolorowe – pełnią różne zadania w zależności od koloru: zielona niweluje zaczerwienienia, pomarańczowa przykrywa sińce, różowa odświeża cerę i likwiduje efekt zmęczenia. Uwaga na silikony Niektóre kobiety obawiają się używania bazy pod makijaż ze względu na zawarte w nich silikony. Jeśli stosuje się je w nadmiarze mogą „zapychać” skórę i powodować powstawanie zaskórników. Rzeczywiście wiele baz zawiera silikony, głównie ze względu na ich działanie wygładzające i matujące. Na rynku dostępne są jednak także bazy kremowe, w których silikony są ograniczone lub nie ma ich w ogóle oraz bazy mineralne, które żadnych silikonów nie zawierają. Jak nakładać? Odpowiednio dobrana do rodzaju skóry baza to już połowa sukcesu. Równie ważną kwestią jest odpowiednie jej nałożenie. Jak to zrobić? Przede wszystkim pamiętać należy, że nawet najlepsze i najdroższe kosmetyki nie zagwarantują nam pięknego i długotrwałego makijażu, jeśli nałożymy je na nieprzygotowaną do tego skórę.
Dlatego zanim przystąpisz do aplikacji „kolorówki”, poświęć kilka minut na pielęgnację swojej cery:
Krok 1 – oczyść ją za pomocą żelu, mleczka, pianki lub płynu miceralnego,
Krok 2 – przywróć skórze odpowiednie pH używając ulubionego toniku,
Krok 3 – nawilż i odżyw wklepując odpowiednio dobrany krem, Kiedy krem się wchłonie, możesz przystąpić do nałożenia bazy pod makijaż. Wyciśnij jej niewielką ilość na czubki palców u rąk (wcześniej powinnaś je umyć) i rozprowadź bazę na twarzy zaczynając od jej środka a kończąc u nasady włosów. W miejscach szczególnie narażonych na ścieranie kosmetyków, bazy powinno być nieco więcej. Najmniej nałóż jej na szczyty kości policzkowych i linię żuchwy. Odczekaj kilka sekund, aż baza całkowicie się wchłonie. Po tym czasie możesz przystąpić do nałożenia podkładu i pudru oraz dokończenia makijażu. Pamiętaj, że każdy kosmetyk, który nakładasz na twarz, ma ściśle określone zadanie. Niektóre produkty mogą co prawda zastępować inne (np. róż do policzków można nałożyć na powieki zastępując nimi cienie), jednak baza pod makijaż do nich nie należy. Używaj jej zgodnie z przeznaczeniem nakładając pomiędzy krem i fluid. Tylko wtedy będziesz pewna, że idealnie spełni swoje zadanie i zapewni ci trwały, nieskazitelny makijaż na wiele godzin."
http://kobieta.wp.pl/rodzaje-pudrow-i-ich-zastosowanie-5982754924454529a,"Rodzaje pudrów i ich zastosowanie Nie zastąpi arsenału kosmetyków, ale stanowi integralną część makijażu. Znakomicie sprawdzi się w swojej roli pod warunkiem, że zostanie użyty zgodnie z przeznaczeniem Nie zastąpi arsenału kosmetyków, ale stanowi integralną część makijażu. Znakomicie sprawdzi się w swojej roli pod warunkiem, że zostanie użyty zgodnie z przeznaczeniem. I tu często pojawia się problem , ponieważ niemal każda marka posiada w swojej ofercie co najmniej kilka produktów o różnych konsystencjach i właściwościach. Wybór będzie łatwiejszy, jeśli dokładnie poznamy właściwości każdego z nich i zdecydujemy się na kosmetyk zgodny z naszymi oczekiwaniami. Substytuty dzisiejszego pudru znane były już w starożytności, kiedy to kobiety wykazywały wyjątkową dbałość o swoją urodę. Wykorzystywały one takie produkty, jak mąka, mielony ryż, pył kruszonych pereł, jak również zgubne dla zdrowia mieszanki kredy i białego ołowiu. Podobne mikstury cieszyły się ogromną popularnością we Francji, w XVIII wieku. W czasach, kiedy woda uznawana była niezdrową, a wręcz wyniszczającą, puder cieszył się ogromną popularnością u obu płci. Z jednej strony rozjaśnioną, wręcz wybieloną cerę uznawano za szalenie modną. Z drugiej kosmetyk służył do ukrywania brudu i niedoskonałości. Przy jednoczesnym braku higieny wierzono w jego nadzwyczajnie antybakteryjne właściwości. ""Cudowny proszek"" pokrywał nie tylko twarz i ciało, ale również misterne fryzury, czy nawet konstrukcje noszone w owych czasach na głowach. Koniec XIX wieku to przełom w kosmetyce. Produkty do makijażu wcześniej przeznaczone dla wyższych sfer i kurtyzan, stały się osiągalne dla niższych grup społecznych. Początek XX wieku to pierwsze marki, reklamy i ambasadorki, od tego czasu popularność pudru niezmiennie rośnie w siłę bez względu na szerokość geograficzną. Zmienia się opakowanie, skład, właściwości i zastosowanie pudrów. Puder sypki To najstarsza forma tego kosmetyku, od wieków znana kobietom na całym świecie. Swój renesans przeżył na początku XXI wieku. Puder sypki jest kosmetykiem wieńczącym wykonanie makijażu, niezbędnym w kufrze każdego wizażysty. Często określany jako transparentny bądź półtransparentny. Nałożony na podkład zmatowi skórę i przedłuży trwałość makijażu. Aby uniknąć efektu maski, puder sypki należy nakładać dużym, gęstym pędzlem, w minimalnych ilościach. Najbezpieczniej będzie usunąć nadmiar kosmetyku osadzający się na końcówce włosia przez delikatne odciśnięcie pędzla na nadgarstku. Po tej czynności aplikujemy puder na skórę zgodnie z kierunkiem wzrostu włosków na twarzy.  Puder w kamieniu (prasowany) Wbrew powszechnej opinii to, jakim pudrem utrwalimy podkład, ma znaczenie i nie służy do tego puder prasowany. Łączenie go z podkładem przyniesie efekt maski i „przemalowania” . Świetnie sprawdzi się za to jako samodzielny kosmetyk wyrównujący koloryt i matujący zdrową skórę bez widocznych przebarwień i niedoskonałości. Puder w kamieniu jest mocno napigmentowany, dlatego niezwykle istotny jest dobór odcienia kompatybilnego z naszym typem urody. W sytuacjach awaryjnych jest niezastąpiony, a do tego wygodny i poręczny. Proste opakowanie z gąbeczką warto nosić w podręcznej kosmetyczce zwłaszcza, jeśli planujemy spotkanie ze znajomymi zaraz po pracy. Przed poprawkami makijażu warto odświeżyć twarz, np. wodą termalną w sprayu, a nadmiar sebum usunąć przy pomocy bibułki matującej. Sypki puder mineralny Jego nazwa może być nieco myląca, ponieważ w rzeczywistości odpowiednio zaaplikowany pełni funkcję podkładu. Ten rodzaj pudrów, jak nazwa wskazuje, składa się z minerałów, połączenia tzw. wypełniaczy (np. puder ryżowy, talk, mika), pigmentów i dodatków zwiększających przyczepność oraz mających dodatkowe właściwości pielęgnujące. Puder mineralny jest polecany zwłaszcza dla alergików, którym nie służy nadmiar chemii w tradycyjnych kosmetykach oraz dla osób z cerą problematyczną, trądzikową. Starannie nałożony jest niemal niewidoczny na skórze, a dzięki zawartości takich składników jak np. łagodnie rozpraszająca światło mika optycznie wygładza jej strukturę. Tym samym jest również polecany dla cery dojrzałej. Sypkie minerały nakładamy na nawilżoną, równomiernie osuszoną cerę, najlepiej grubym, bardzo gęstym pędzlem typu kabuki. Wielu producentów oferuje narzędzia szczególnie dostosowane do aplikacji tego typu kosmetyków.  Puder w kulkach W latach 90. był nie lada gratką i absolutnym must have amatorek makijażu. W tej chwili, z racji ogromnej konkurencji wszelakich nowinek pojawiających się na rynku, jego gwiazda nieco zbladła. Wciąż jednak posiada rzesze wiernych fanek. Kolorowe kulki występują najczęściej w dwóch wariantach kolorystycznych. Pierwszy złożony z różnokolorowych kulek, najczęściej o różowym, beżowym, fioletowym i żółtym zabarwieniu, ma rozświetlić i ożywić naszą skórę oraz nadać makijażowi lekkie, świeże wykończenie. Zadaniem drugiego, na który składają się kulki w odcieniach beżów, brązów i złota, jest efekt skóry delikatnie muśniętej słońcem. Przy jego pomocy możemy też naszą twarz subtelnie wymodelować. Pudry w kulkach mają tę zaletę, że mozaika kolorów daje bardzo dyskretny rezultat, idealny dla dopiero rozpoczynających swoją przygodę z makijażem. Są też niezwykle wydajne. Puder brązujący Często na pierwszy rzut oka przypomina klasyczny puder prasowany, dzielą je jednak zasadnicze różnice. Ten pierwszy nie ma właściwości korygujących i jest mocniej napigmentowany. Występuje również w postaci wielobarwnych terakot. Stosujemy go na całą twarz lub punktowo: na nos, czoło i policzki, aby nadać skórze efekt naturalnej opalenizny. Brązerem optycznie wyszczuplimy twarz, złagodzimy rysy, wymodelujemy nos, a nawet podkreślimy biust. Rozświetlający puder brązujący, zawierający mikrodrobinki odbijające światło sprawdzi się szczególnie latem i wieczorem, w sztucznym oświetleniu. Z jego pomocą skóra nabierze zdrowego koloru i blasku. Nakładamy go szczególnie na szyję, dekolt i ramiona. Na twarzy stosujemy go oszczędnie, podkreślając strategiczne miejsca: policzki i skronie. Puder z podkładem, wet&dry Coraz częściej producenci oferują nam kosmetyki wielofunkcyjne, które są idealnym rozwiązaniem dla kobiet, które na poranny makijaż mogą poświęcić zaledwie kilka minut. Pudry typu wet&dry nakładane zwilżoną gąbeczką zwiększają swoje właściwości kryjące i świetnie sprawdzą się w roli podkładu. Taki makijaż może wymagać drobnych poprawek w ciągu dnia, dlatego warto kosmetyk nosić przy sobie. Puder z dodatkiem podkładu jest mocno napigmentowany i można stosować go dwojako: nakładany za pomocą gąbeczki wyrówna koloryt i będzie stanowił doskonałą bazę makijażu, aplikowany pędzlem zmatowi skórę i miękko złagodzi przejścia kolorów przy konturowaniu twarzy. Marta Rogowska/(mtr), WP Kobieta POLECAMY: ** Wyzwanie dla pięknej cery: 2 dni bez makijażu** ** “No poo” – kobiety przestają myć włosy** ** Makijaż na wiosnę 2015**"
http://kobieta.wp.pl/amy-winehouse-milosc-ktorej-nie-chciano-5982763578754177a,"Amy Winehouse - miłość, której nie chciano Życie artystki, z której dwie płyty zrobiły ikonę światowej muzyki, nie było bajką o dziewczynce, która spełniła swoje dziecięce marzenia. Właśnie mija czwarta rocznica jej śmierci. Wyglądała jak postać z kreskówki. Chude nogi podtrzymujące filigranowe ciało schowane pod wielką peleryną długich, czarnych włosów. Zielone oczy ozdabiała przerysowanymi, grubymi kreskami. Z 40-kilogramowego ciała wydobywał się potężny głos, który wprawiał w osłupienie ludzi z całego świata, gotowych, by zanurzyć się w emocjonalnym świecie jej piosenek. Życie artystki, z której dwie płyty zrobiły ikonę światowej muzyki, nie było bajką o dziewczynce, która spełniła swoje marzenia. Właśnie mija czwarta rocznica jej śmierci. To w piosenkach uwieczniała swoje rozterki, spostrzeżenia i uczucia. Doskonale umiała przelać na papier wszystkie emocje kłębiące się wokół niej, które mieszały się z dymem papierosów i marihuany, by zaraz tonąć w szklance whisky. Jointy zmieniła na alkohol, gdy zaczęła spotykać się z Blakiem Fielderem-Civilem - mężczyzną, który od marihuany wolał procenty zatopione w szklance. A jeszcze bardziej kokainę, którą pewnego dnia poczęstował ukochaną. To tylko depresja Nie była pokornym dzieckiem. Jej ojciec Mitch - taksówkarz, mówił, że była po prostu inna i zawsze stawiała na swoim. Amy od najmłodszych lat zarzucała matce, że jest dla niej za miękka i na zbyt wiele pozwala. Córka państwa Winehouse urodziła się w 1983 roku. Dorastała w domu położonym w północnej części Londynu. Lubiła podśpiewywać z tatą standardy Franka Sinatry i Dinach Washington. Jednak wcale nie myślała, że kiedyś zostanie piosenkarką. Jej dziecięcym marzeniem była praca w charakterze kelnerki jeżdżącej na wrotkach. Podpatrzyła to w filmie „American Graffiti”. Gdy miała dziewięć lat, jej rodzice rozwiedli się, a ojciec opuścił rodzinę zamieszkując z kobietą, z którą od lat łączył go romans.
Amy została w domu z mamą i cztery lata starszym bratem Alexem, któremu już wkrótce będzie podkradać gitarę i przy jej akompaniamencie pisać pierwsze piosenki. Zanim do tego dojdzie, założy z przyjaciółką, Juliette Ashby, zespół raperski Sweet''n’Sour, inspirowany działalnością grupy Salt-n-Pepa. Jej przyjaźń z Juliette przetrwa do końca dwudziestosiedmioletniego życia Amy. Amy nie skończyła dwunastu lat, gdy powiedziała: Życie jest takie dołujące! W dość młodym wieku przepisano jej leki antydepresyjne. Któregoś dnia przybiegła do mamy z nowiną, że odkryła świetną dietę odchudzającą - wystarczy wymiotować. Janis nie przejęła się tym. Uważała słowa Amy za niegroźne. Dziewczyna wcześnie odkryła też marihuanę, natomiast za piercing w nosie wyrzucono ją ze szkoły teatralnej Sylvia Young Theatre School. Drugim powodem zamknięcia przed nią drzwi placówki, było jej złe podejście do nauki. Ale to właśnie na deskach szkolnej sceny Mitch docenił jej talent.
- Poszedłem na jej występ i myślałem, że jedynie zagra w sztuce - wspominał. - Tymczasem ona wyszła na scenę i zaczęła śpiewać. Nie mogłem w to uwierzyć. Nie miałem pojęcia, że potrafi robić to tak dobrze – dodał. W wieku 14 lat Amy kupiła sobie gitarę. Całymi dniami popalała marihuanę i tworzyła muzykę. Zanim skończyła 15 lat, na jej plecach pojawił się tatuaż przedstawiający Betty Boo. Na pytanie, jak zareagowali rodzice, odpowiedziała: Moi rodzice szybko zorientowali się, że i tak zrobię, co tylko będę chciała. A tego właśnie chciałam. Przez następne kilka lat dorzuciła do niego kolejnych 12 malunków. Niektóre odciągały wzrok od blizn po cięciach. Te wyglądały dość blado w porównaniu z bliznami jej ukochanego Blake’a. Nie dawała sobie mówić, że jest buntowniczą nastolatką. Uważała, że pewne zachowania to rezultat jej depresji. Wtedy chciałam umrzeć Na scenie potrafiła olśnić wyglądem. Ubierała się w śliczne sukienki, często w stylu retro. We włosy wpinała kwiatki lub wiązała kokardę w grochy. Była seksowna, elegancka, zwracająca uwagę. Wyglądała jak z katalogu mody vintage. Na co dzień nosiła się wygodnie - często krótkie spodenki i koszulkę plus schodzone, satynowe baleriny. Przez lata taszczyła tę samą torebkę - podróbkę Louisa Vuittona, którą kupiła jeszcze jako nastolatka. - Podczas naszego miodowego miesiąca Blake ciągle robił mi zdjęcia, bo uważał, że ładnie wyglądałam - opowiadała Amy pokazując dziennikarzom album z fotografiami.
Dla swojego „Babe” (czyli Blake’a) potrafiła wstać cztery godziny wcześniej, by doprowadzić się do ładu, zrobić makijaż i przygotować taką, jaką lubił. Wydawał się ideałem, bratnią duszą, o której marzyła. Dziennikarzom mówiła: Bardzo się kochamy, jesteśmy drużyną, po czym bez końca i z pasją wykrzykiwała jego imię. Blake’a Fieldera-Civila poznała w 2005 roku w jednej z knajp w londyńskiej dzielnicy Camden. Mimo że był wówczas w innym związku, zaczęli razem wychodzić. Grywali w bilard, słuchali starej muzyki, której dźwięki zostały w jej świadomości na tyle, by zainspirować ją do stworzenia materiału na drugą płytę - „Back to Black”. - Podejrzewam, że jeśli jesteś osobą łatwo ulegającą nałogom, po prostu idziesz od jednej trucizny do drugiej - przyznała kiedyś. - On nie palił zioła, więc przerzuciłam się na alkohol, żeby tyle nie palić. Ci, którzy palą, mają bardzo hip-hopowe podejście do życia. Dlatego, jak robiłam swoją pierwszą płytę „Frank”, słuchałam przede wszystkim hip-hopu i jazzu.
Duża część materiału na album powstała w ciągu kilku miesięcy, kiedy ich związek został zawieszony, ponieważ Blake wrócił do swojej poprzedniej dziewczyny. Teksty piosenek splatają się w ujmującą historię relacji, która zbyt szybko się rozpaliła. Potem przyszedł czas na zdradę i złamane serce. Amy martwiła się, że już na zawsze straciła miłość swojego życia. W jednym z wywiadów przyznała, że teksty pisały się wręcz same. - Nigdy do nikogo nie czułam czegoś takiego, jak właśnie do niego - mówiła. - Kochamy się. Zawsze się kochaliśmy. Ale to nie jest zabawne. Wtedy chciałam umrzeć. Z czasem granie koncertów zeszło na drugi plan. Pierwszy zajmował „Babe”. Chciała z nim założyć rodzinę. Pobrali się w maju 2007 roku, podczas pobytu w Miami. Ślub odbył się zupełnie spontanicznie, jedynie w obecności miejscowego urzędnika, któremu para zapłaciła 130 dolarów za sporządzenie dokumentu potwierdzającego ich związek małżeński. W tym samym czasie w hotelu na Amy czekał dziennikarz „Rolling Stone”, który pisał reportaż o artystce, będący tematem z zarezerwowanej już okładki.
Zakochana para przyszła na wywiad już po ślubie. Często pojawiali się razem podczas rozmów i sesji zdjęciowych. Podczas jednej z nich, kiedy Amy stanęła przed obiektywem słynnego fotografa Terry’ego Richardsona, wydrapała sobie szkłem na brzuchu słowa „I love Blake”. Amy i Blake mieli totalną obsesję na swoim punkcie. Przytulali się i całowali w obecności towarzyszących im dziennikarzy. Razem znikali w toalecie. Jednak ich związek był autodestrukcyjny. Jednocześnie byli dla siebie czymś najlepszym i najgorszym. On wytatuował sobie jej imię za prawym uchem. Ona jego wokół serca i na karku.
- Wiem, że jestem utalentowana, ale nie urodziłam się po to, by śpiewać. Jestem tu, by być żoną i matką i opiekować się moją rodziną. Uwielbiam to co robię, ale nie na tym świat się zaczyna i kończy - powiedziała Amy w wywiadzie dla „Rolling Stone”. Kilkanaście miesięcy po ślubie Fielder-Civil został aresztowany za napad na właściciela baru we wschodnim Londynie i próbę przekupstwa. Skazano go na 27 miesięcy więzienia. Rozłąka z ukochanym źle wpłynęła na kondycję Amy, która odwołała kilka koncertów zaplanowanych na 2007 rok, twierdząc, że nie może wyjść na scenę nie mając za sobą Blake’a. Wkrótce wylądowała na odwyku, chociaż i podczas niego brała narkotyki. Jednego dnia sięgała dna, podczas gdy drugiego odbierała pięć statuetek Grammy. Na tę zaszczytną ceremonię nie mogła pojechać - problemy z prawem uniemożliwiły przyznanie jej wizy. Jednak była na bieżąco z wydarzeniami z Los Angeles dzięki połączeniu satelitarnemu. Jej nazwisko, jako zwycięzcy w kategorii „Album roku” (za „Back to Black”) wyczytał idol wokalistki - Tony Bennett. Amy miała silną konkurencję - w tyle zostawiła Justine’a Timberlake’a, Rihannę, Beyonce i Foo Fighters. Apetyt fanów na nowy album jeszcze wzrósł. Tak bardzo, jak świat jego oczekiwał, tak mocno ona staczała się w dół. Jej każdy, nawet najbardziej chwiejny krok, był obserwowany przez paparazzich, którzy czekali, aż rozmaże jej się makijaż albo przewróci się na ulicy. Ale ona nie bała się publicznie pokazywać tego, że nie jest perfekcyjna. - Tak, narąbałam się i upadłam. No i co z tego? - mówiła. Nie interesowała jej sława.
Amy i Blake rozwiedli się w 2009 roku. Za rozpad małżeństwa Blake winił Amy, którą podczas jej kilkumiesięcznego pobytu na Saint Lucii sfotografowano w objęciach innego mężczyzny. Były mąż artystki twierdził, że zdjęcia te ośmieszyły go w oczach 200 innych facetów przebywających w tym samym więzieniu.  Herbatka u Amy Głośnych historii opisanych na łamach prasy brukowej Amy miała na koncie więcej niż hitów na listach przebojów. Już po wydaniu debiutanckiego albumu „Frank” pokochano ją za szczerość, bezczelność i sposób bycia. W mediach bez ogródek mówiła o tym, że nie wszystko podoba jej się na płycie. Podczas wywiadu dla telewizji żuła gumę i głośno mlaskała. Nie zawsze była chętna do rozmów z dziennikarzami. Zwłaszcza, jeśli ci zadawali nudne pytania. - Nie sądziłam, że śpiewanie to coś wyjątkowego - przyznała, nie rozumiejąc do końca swojego sukcesu. Wydawało się, że nie interesowały jej też miejsca na listach przebojów oraz sprzedaż płyt. Nie wnikała w politykę wytwórni płytowych. Chociaż nie ukrywała radości z pierwszego czeku, który dostała od EMI. Od razu wyprowadziła się od mamy i razem z Juliette wynajęła mieszkanie. - Teraz mogłam całe dnie pisać piosenki, słuchać muzyki i jarać trawę - cieszyła się. Pierwsze „dorosłe” kroki za mikrofonem stawiała w zespole jazzowym w wieku piętnastu lat. Jeden ze znajomych, który pracował w przemyśle muzycznym, zobaczył ją podczas klubowych występów i zaoferował pomoc w nagraniu demo. - A co ty z tego będziesz miał? - zapytała go. Nie mogła uwierzyć, że ktoś po prostu chciał jej pomóc. Powstała wówczas taśma pomogła jej zdobyć kontrakt z agencją menedżerską Fuller’s. Potem również umowę z wytwórnią płytową, która wydała album „Frank”. Artystka otrzymała za niego nagrodę Ivor Novello Award oraz nominację do Mercury Music Prize. Album powstał w Miami pod okiem hip-hopowego producenta, Salaama Remiego. Współpracę z nim planowano również przy „Back to Black”, jednak wytwórnia EMI przedstawiła Amy Marka Ronsona, z którym artystka szybko znalazła wspólny język.
- Staliśmy się dla siebie jak brat i siostra - przyznała. - Amy przenosi buntowniczą duszę rock’n’rolla do muzyki popularnej - zachwycał się Ronson. - Podobne podejście miały zespoły z lat 60. jak Shangri-Las. Były to młode dziewczyny z Queens, które chodziły na co dzień w kurtkach motocyklowych. Ronson wyprodukował zdecydowaną większość utworów z „Back to Black”. W planach managementu Amy pojawiła się propozycja zaśpiewania przez wokalistkę piosenki do filmu „Quantum of Solace”. Sesja nagraniowa została jednak odwołana przez Ronsona, który widział, że z artystką nie dzieje się dobrze. - Nie jestem pewien, czy jest gotowa do pracy nad muzyką - powiedział. Ostatecznie na ścieżce dźwiękowej do filmu znalazł się numer „Another Way to Die” wykonany przez Jacka White’a i Alicię Keys. W międzyczasie pojawiały się plotki o romansach Amy i oskarżenia związane z posiadaniem narkotyków. Niezła pożywka dla tabloidów. Czcili jej talent i uwielbiali ją za styl życia. Znali jej zachowanie, wiedzieli, w jakim jest stanie. Koczującym pod jej domem fotografom Amy parzyła herbatę, ale jeśli podeszli zbyt blisko, potrafiła ich spoliczkować. - Chciałbym, żeby jej się polepszyło. Mam nadzieję, że kiedyś uda mi się zrobić jej zdjęcia, podczas gdy jedzie na rowerze przez park i jest zdrowa - mówił jeden z fotografów, Simon Gross.
Z dziennikarzami potrafiła spotykać się na prywatnym gruncie, w swoim domu. Ci opisywali bałagan i brud, który panował dookoła: puste opakowania po chipsach, puszki po napojach, rozrzucone karty kredytowe i sterta nieumytych naczyń, spośród których z trudem wydobywała kufel, by nalać gościom piwo. Gdy tego zabrakło, wysyłała na zakupy paparazzich, a w międzyczasie misternie czyściła szklanki, polerując ich brzegi wielkim ręcznikiem kąpielowym. - Nalewała piwo, dodawała do niego kostek lodu i jakiegoś starego gazowanego napoju - wspominał jeden z jej gości. Przebywała na ostrej diecie pizzowej. Śmiała się, że chodzi o to, by przybrać na wadze. Uwielbiała jedzenie, zawsze zamawiała duże porcje. Po posiłku na długo znikała w toalecie. Czego oczy nie widzą Pierwsze symptomy uzależnienia od alkoholu zostały zbagatelizowane przez otoczenie Amy. Do wyjazdu na odwyk namawiali ją przyjaciel i pierwszy menedżer - Nick Shymansky oraz przyjaciółka Juliette. Ojciec jednak stwierdził, że nie widzi powodu do niepokoju. Historię tę doskonale ilustruje piosenka „Rehab”. Jednak późniejsze problemy artystki z narkotykami stały się bardzo poważne. Heroinę i kokainę wprowadził do jej życia Blake. Po śmierci piosenkarki żałował, że brał przy niej narkotyki. Amy wystarczyło kilka dni, by popaść w poważny nałóg, który w połączeniu z bulimią, spowodował poważne problemy z sercem. Nie chciała jednak podjąć się odwyku bez Blake’a u boku.
Terapeuta Amy nie wyraził zgody na wspólne leczenie, więc artystka z uporem rozpoczęła poszukiwania ośrodka, który przyjąłby parę. W końcu jej się udało. Niestety, terapia okazała się nieskuteczna. Podczas którejś z kolejnych, do ośrodka dostali się paparazzi, którzy śledzili poczynania Amy. Wyszło na jaw, że wciąż zażywa narkotyki. Z podsłuchanych rozmów wynikało, że coraz częściej miała dość rozmów o muzyce. W trosce o zdrowie Amy, jej przyjaciele chcieli, by odwołać amerykańską trasę koncertową, na co nie chciał się zgodzić Mitch. Juliette nawet ukradła paszport Amy, by ta nie mogła opuścić kraju. Pomóc próbowali też Justin Hawkins z The Darkness i Courtney Love. Wkrótce menedżer Winehouse sporządził umowę, na mocy której Amy miała już nigdy nie stanąć na scenie, jeśli nie zrobi ze sobą porządku. Artystka podpisała papier i przez kilka następnych miesięcy próbowała żyć bez używek.
Oznak powrotu do zdrowia było wiele. Nagrała świetny cover piosenki „It’s My Party”, który znalazł się na płycie będącej ukłonem w stronę twórczości Quincy’ego Jonesa. Założyła własną wytwórnię płytową Lioness, by móc wydać album swojej nastoletniej chrześnicy - Dionne Bromfield. W końcu, w legendarnym studiu nagrań Abbey Road, dołączyła do swojego idola Tony’ego Bennetta, z którym nagrała utwór „Body and Soul” na płytę „Duets II”.
- Była niezwykłym muzykiem z bardzo rzadko spotykaną intuicją wokalną i jestem zdruzgotany na wieść, że ten niepowtarzalny talent dobiegł końca w tak młodym wieku - napisał Bennett w oświadczeniu tuż po śmierci artystki. - Była uroczą i inteligentną osobą, a kiedy razem nagrywaliśmy, dała z siebie całą dusze i niesamowity występ. Mimo że miała na koncie zaledwie dwie płyty, jej piosenki wykonywali tacy artyści jak Prince i The Arctic Monkeys. W planach była trasa koncertowa obejmująca 12 miast europejskich. Pierwszy z występów miał się odbyć w Kalemegdan Park w Belgradzie 18 czerwca 2011 roku. Jedyne, co można o nim powiedzieć, to to, że był porażką. Amy nie chciała wejść na scenę, a gdy już się na niej pojawiła, odmawiała śpiewania. Gdy jednak podchodziła do mikrofonu, myliła słowa piosenek. Przerywała je, a sytuację próbował ratować jeden z wokalistów śpiewających w chórkach. Nie zadowoliło to publiczności spragnionej Amy. Fani gwizdali i nie ukrywali niezadowolenia. Ona, w odpowiedzi na buczenie tłumu, rzuciła w niego butem. Wideo z nieudanego występu trafiło do internetu. Odwołano pozostałe jedenaście koncertów z trasy. Nikt nie spodziewał się, że gdy kilka dni później wyjdzie na scenę, by uatrakcyjnić koncert chrześnicy w Roundhouse w Londynie, będzie to jej ostatni publiczny występ. 23 lipca 2011 roku ciało Amy Winehouse znalazł w jej domu ochroniarz, który przez ostatnie miesiące był przy niej niemal bez przerwy. Nie tylko bronił jej przed licznymi obiektywami, ale też dbał, by dotrzymała postanowień zawartych w umowie między nią a menedżerem. Niestety, im było bliżej daty pierwszego z zaplanowanych koncertów, tym więcej Amy piła. Nie pomogły ostrzeżenia jej lekarki, która mówiła o możliwych konsekwencjach. Podobno dzień przed wylotem do Belgradu upiła się do nieprzytomności i musiała zostać zaniesiona do prywatnego samolotu, który zawiózł ją do Serbii.
Gdy z domu w Camden wynoszono ciało Amy przykryte ciemnoczerwoną płachtą, zebrali się tam jej fani. Rzucali pod wejście listy i kwiatki. Zapalali świece, zostawiali zdjęcia i obrazy przedstawiające artystkę. Wśród podarunków złożonych pod bramą jej domu pojawiły się też papierosy i butelki z winem i wódką. Potem zebrani poszli do ulubionej knajpy Amy. Lady Gaga na Twitterze podsumowała jej karierę słowami: Amy na zawsze zmieniła muzykę pop. Widziałam w niej nadzieję, dzięki niej nie czułam się samotna. Wskrzesiła jazz, wskrzesiła blues. Bez żalu, jesteśmy historią - Chciałabym powiedzieć, że nie mam o nic żalu i żadnych emocjonalnych długów, gdy całujemy się przy zachodzie słońca. Jesteśmy historią, na mnie padł już cień. Moje łzy są suche - śpiewała w utworze „Tears Dry on Their Own”.
7 sierpnia na ekrany kin wchodzi film „Amy” dokumentujący życie artystki. Pomysłodawcą obrazu jest jej przyjaciel Nick Skymansky, a za reżyserię odpowiadał Asif Kapadia. Karolina Karbownik/(kk)/(kg), WP Kobieta ** Rodzina Amy Winehouse niezadowolona z dokumentu**"
http://kobieta.wp.pl/makijaz-wieczorowy-wskazowki-propozycje-jak-utrwalic-6114049612367489a,"Makijaż wieczorowy – wskazówki, propozycje, jak utrwalić Makijaż wieczorowy nakładamy na specjalne okazje, najczęściej na imprezy w klubie nocnym, sylwestrową noc, studniówkę czy karnawałowy bal z ukochanym. Zobacz, o czym powinnaś pamiętać, zanim wykonasz makijaż wieczorowy.  Makijaż wieczorowy to wisienka na torcie naszej błyszczącej i zwracającej uwagę stylizacji. Jest najczęściej połyskujący, mocno podkreślający nasze oczy i – w odróżnieniu od makijażu na co dzień – bardziej ekstrawagancki. Możemy w nim wykorzystać bardziej nasycone kolory cieni do powiek czy szminki, długie, sztuczne rzęsy, a także drobne dodatki, jak np. brokat.   W zależności od okazji czy typu imprezy, makijaż wieczorowy może być bardziej lub mniej wyrazisty. Oczywiście, chcąc wybrać się na elegancki bal bądź wesele, będziemy mieć na uwadze bardziej stonowany makijaż wieczorowy, w którym zrezygnujemy z mnóstwa połyskliwych dodatków czy nawet sztucznych rzęs na rzecz powieki przełamanej jasnym, lekko rozświetlającym cieniem, na której znajdzie się również niezbyt długa, czarna kreska wykonana eyelinerem. Na imprezę sylwestrową czy imprezę w klubie możemy wykonać makijaż w całości oparty na czarnym cieniu, rozprowadzonym również pod łuk brwiowy, oczywiście w taki sposób, aby nie wyglądał karykaturalnie. Prócz tego trzeba wziąć pod uwagę typ oświetlenia pomieszczenia, w którym będziemy się bawić, gdyż światło świec i sztuczne, jaskrawe oświetlenie bardzo pochłania kolory i z tego względu zbyt jasny, niewyrazisty makijaż wieczorowy może nie być dobrze widoczny.  Równie ważny jest także typ urody kobiety oraz jej gust, ponieważ zły makijaż wieczorowy nie tylko psuje wygląd, ale także i humor. Warto też zadbać o odpowiednie utrwalenie oraz wykorzystać kosmetyki wodoodporne.    Makijaż wieczorowy musi trzymać się przez całą noc, dlatego istnieją różne sposoby jego utrwalenia. Możemy zacząć od odpowiedniego przygotowania cery, czyli dokładnego umycia, usunięcia martwego naskórka peelingiem i nawilżenia. Przydatna jest również odpowiednia baza pod makijaż, a po nałożeniu kosmetyków warto musnąć twarz pudrem, najlepiej transparentnym.  Często też panie mają problem z pomadką, która szybko się ściera, a na to skutecznym rozwiązaniem jest odpowiednie przygotowanie ust, czyli nawilżenie, i unikanie nakładania zbyt grubej warstwy kosmetyku. Makijaż również można utrwalić dostępnymi w drogeriach fixerami w sprayu, a także...lakierem do włosów.     Oto kilka pomysłów na makijaż wieczorowy:"
http://kobieta.wp.pl/intercyza-dobre-rozwiazanie-5982413334803073a,"Intercyza - dobre rozwiązanie? Rozwodzący się małżonkowie często toczą spory dotyczące spraw majątkowych i wspólnego dorobku, który w momencie rozstania trzeba jakoś podzielić. Jak? Na pół? Czy to będzie sprawiedliwe?  A jak uwzględnić to, co każde z małżonków wniosło do wspólnego życia? Rozwodzący się małżonkowie często toczą spory dotyczące spraw majątkowych i wspólnego dorobku, który w momencie rozstania trzeba jakoś podzielić. Jak? Na pół? Czy to będzie sprawiedliwe? A jak uwzględnić to, co każde z małżonków wniosło do wspólnego życia? Na ogół gdy na etapie zakochania podejmujemy decyzję o ślubie, ufamy bezgranicznie partnerowi. Jesteśmy też pewni, że będziemy żyć długo i szczęśliwie oraz, że nic nas nie rozdzieli, aż do śmierci. W związku z tym zarówno kobiety, jak i mężczyźni, mają tendencje do bezgranicznego powierzania małżonkowi nie tylko siebie, ale i tego, co do nich należy. Zakochani rzadko biorą pod uwagę konsekwencje takiego podejścia do spraw finansowych. Myślą o nich dopiero wtedy, gdy np. mąż przegrał wysokie sumy w kasynie, albo zainwestował bez naszej wiedzy na giełdzie, gdzie stracił to, co wspólnymi siłami zdobywali przez kilka czy kilkanaście lat. Wtedy zaczynają się wzajemne żale i pretensje, żądania zwrotu tego, co należało do nas. Pojawiają się argumenty drugiej strony, że przecież to było wspólne. Wato wierzyć w trwałe i szczęśliwe związki oraz pielęgnować je i rozwijać. Niemniej jednak, zanim zdecydujemy się na zawarcie małżeństwa, bezpiecznie jest zawrzeć umowę co do kwestii majątkowych. Nie ma sprzeczności między miłością a rozeznaniem w tym obszarze oraz posiadaniem informacji, jak zabezpieczyć swoje prawa na przyszłość. Uzgodnienie kwestii majątkowych przed ślubem nie jest wciąż jeszcze regułą w Polsce. Uznawane jest bowiem często jako mało romantyczna, a nawet wyrachowana i konsumpcyjna postawa. Zupełnie inaczej ocenia się ten sam fakt po latach - z perspektywy rozwodu. Z powodu braku konkretnych uzgodnień i umowy między małżonkami, na ogół właśnie sprawy majątkowe wywołują wtedy wiele trudnych konfliktów, pozostawiają mnóstwo żalu, złości, goryczy, nie raz ogromne poczucie krzywdy itd. Dzięki świadomości dotyczącej tego, że małżeństwo to nie tylko związek emocjonalny dwojga ludzi, można uniknąć trudnych konfliktów na tle finansowym w trakcie jego trwania. Małżeństwo postrzegane i traktowane jest przez prawo, jako przedsiębiorstwo czy umowa szczególnego typu. Kobieta i mężczyzna wnoszą do niego swój majątek posiadany zarówno przed ślubem, jak i po ślubie. Co mówią o tym przepisy prawne i jak zabezpieczają prawa każdego z małżonków w tym obszarze? Otóż do majątku odrębnego każdego z małżonków należą: (1) dobra i przedmioty nabyte przed zawarciem związku małżeńskiego w formie dziedziczenia, zapisu lub darowizny, (2) własny wypracowany majątek. Istotne jest to, że każdy z małżonków może dysponować swoim majątkiem odrębnym bez uzyskania zgody współmałżonka np. na sprzedaż dóbr lub hipotekę. Po zawarciu związku małżeńskiego pomiędzy małżonkami powstaje tzw. ustawowa wspólność majątkowa małżeńska. Obejmuje ona przedmioty majątkowe nabyte w trakcie trwania małżeństwa, przez oboje małżonków wspólnie lub przez każde z nich z osobna. Majątek wspólny małżonków stanowią też: (1) dochody z majątku wspólnego, oraz osobistego każdego z małżonków; (2) wynagrodzenia za pracę i dochody z innego rodzaju działalności zarobkowej każdego z małżonków; (3) środki zgromadzone na rachunkach otwartych; (4) środki zgromadzone na funduszu emerytalnym. Zawierając związek małżeński, warto skorzystać z możliwości sporządzenia intercyzy. Jest to umowa majątkowa, która gwarantuje rozdzielność majątkową pomiędzy małżonkami. Intercyzę zawiera się wyłącznie w formie aktu notarialnego. Skutkiem tej umowy zawartej przed ślubem nie powstaje tzw. wspólność majątkowa. Każdy z małżonków zachowuje jako swój własny majątek to, co nabył zarówno przed, jak i w trakcie trwania związku. Kobieta i mężczyzna mogą sami decydować o swoim majątku bez zgody współmałżonka. Intercyzę można też sporządzić u notariusza na każdym etapie trwania związku. W tym przypadku rozdzielność majątkowa wstępuje w miejsce ustawowej małżeńskiej wspólności majątkowej. Od tego momentu każdy z małżonków zachowuje więc te części majątku, które przypadły mu w drodze majątku wspólnego oraz przedmioty nabyte po podpisaniu intercyzy. Alicja Krata – mediator; trener, coach; prezes Zarządu Fundacji Mediare: Dialog-Mediacja-Prawo; założycielka Szkoły Miłości, w ramach której prowadzi treningi indywidualne oraz warsztaty dla osób i par, które chcą budować dobre relacje, dialog i współpracę, tworzyć szczęśliwe związki. (akr/bb) ** Mąż nie pomaga mi przy dziecku**"
http://kobieta.wp.pl/czym-jest-separacja-5982388308243585a,"Czym jest separacja? Kiedy w małżeństwie pojawia się kryzys, partnerzy zadają sobie pytanie: czy to już ten moment, kiedy trzeba podjąć decyzję o rozwodzie? W tej sytuacji lepszym rozwiązaniem może być separacja, która pozwala małżonkom nabrać dystansu, wzajemnie wybaczyć, a dzięki temu nawet uratować małżeństwo. Czym zatem jest i jakie są jej skutki prawne? Kiedy w małżeństwie pojawia się kryzys, partnerzy zadają sobie pytanie: czy to już ten moment, kiedy trzeba podjąć decyzję o rozwodzie? W tej sytuacji lepszym rozwiązaniem może być separacja, która pozwala małżonkom nabrać dystansu, wzajemnie wybaczyć, a dzięki temu nawet uratować małżeństwo. Czym zatem jest i jakie są jej skutki prawne? Narastające latami konflikty, wzajemne pretensje, niespełnione oczekiwania, wygasające uczucia i oddalanie się od siebie sprawiają, że w pewnym momencie małżonkowie mówią sobie ''''dość, trzeba z tym coś zrobić''''. Mogą wówczas zdecydować się na rozwód, czyli formalnie zakończyć małżeństwo lub dać sobie jeszcze jedną szansę i wybrać separację. Często decydują się na nią także te pary, które z powodu wyznawanego światopoglądu nie akceptują rozwodu. Jak wyjaśnia adwokat Małgorzata Supera z Kancelarii Adwokackiej w Warszawie, separacja może mieć dwojaki charakter: nieformalny, wynikający z naturalnego zanikania więzi między małżonkami (tzw. separacja faktyczna) oraz formalny będący skutkiem orzeczenia sądu (tzw. separacja prawna). W przypadku separacji nieformalnej małżonkowie nadal są małżeństwem w świetle prawa, ze wszystkimi wynikającymi z tego konsekwencjami, a więc, np. nadal łączy ich wspólnota majątkowa i mogą po sobie dziedziczyć. Separacja prawna reguluje relacje między nimi i wprowadza rozdzielność majątku i brak możliwości dziedziczenia. Jednak bez względu na rodzaj separacji, niektórym parom może ona pomóc w pokonaniu kryzysu i uratowaniu małżeństwa. - Jeżeli małżonkowie decydują się na separację, a nie rozwód, to prawdopodobnie nadal coś ich łączy – wyjaśnia Olga Widerszal-Piotrowska, psychoterapeuta i mediator rodzinny z Pracowni Rodzinnej w Warszawie, członek Polskiego Centrum Mediacji. - Żyjąc w separacji albo nauczą się być sami, albo zdecydują się na powrót. Może więc ona być okresem przejściowym przed rozwodem, gdy partnerzy oswajają się z nową sytuacją. A może być też próbą ratowania związku, czasowym odseparowaniem od siebie. Wtedy daje im szansę na powrót do wspólnego życia i przezwyciężenie kryzysu. Jak dodaje adwokat Małgorzata Supera, na rozwód małżonkowie decydują się zwykle wtedy, gdy w życiu jednego z nich pojawił się ktoś inny. Jednak bez względu na okoliczności rozstania, powrót małżonków będzie możliwy gdy uda im się odbudować wzajemne zaufanie i wybaczyć. Separacja daje taką szansę, pozwala małżonkom nabrać dystansu, rozwiązać niektóre problemy, oczyścić atmosferę, a nawet uratować związek. Skutki prawne separacji Separacja oznacza ustanie pomiędzy małżonkami więzi, zarówno fizycznej, psychicznej, jak i finansowej. Rodzi skutki podobne do rozwodu i również reguluje między małżonkami kwestię podziału majątku, alimentów czy sprawowania władzy rodzicielskiej. - Zasadniczą różnicą między rozwodem a separacją jest to, że rozwód w świetle prawa oznacza zakończenie małżeństwa, a przy orzekaniu separacji małżeństwo nadal trwa – tłumaczy adwokat Małgorzata Supera. - Wskutek tego, po uzyskaniu separacji małżonkowie nie mogą zawierać nowych związków małżeńskich, natomiast w przypadku rozwodu istnieje taka możliwość. Jak dodaje Małgorzata Supera, oznacza to, że gdy małżonkowie znów będą chcieli być razem, w przypadku rozwodu muszą ponownie zawrzeć związek małżeński, a przy separacji wystarczy, że złożą odpowiedni wniosek w sądzie. Z tym wiąże się oczywiście kwestia nazwiska, gdyż po rozwodzie można wrócić do swojego nazwiska, natomiast po uzyskaniu separacji nie ma takiej możliwości. Separacja to więc nic innego jak ''''zawieszenie'''' na jakiś czas wciąż formalnie trwającego małżeństwa. Rozwód to jego definitywne zakończenie. Przy separacji sąd może orzec kwestię rozdzielności majątku, płacenia alimentów i opieki rodzicielskiej jeżeli małżonkowie posiadają wspólne dzieci. Może też zobowiązać małżonków do wzajemnej pomocy, gdy wymagają tego względy słuszności. W przypadku rozwodu małżonkowie nie mają takiego obowiązku. - Względy słuszności trzeba oceniać w każdej sprawie indywidualnie. Obowiązek pomocy został wprowadzony jako wyjątek. Może on dotyczyć sytuacji, w której ze względu na stan zdrowia konieczna jest pomoc drugiego małżonka – tłumaczy adwokat Małgorzata Supera. Małżonkowie będący w separacji prawnej a chcący znów być razem mogą wystąpić do sądu o jej zniesienie, bez konieczności ponownego zawierania związku małżeńskiego. Tak musieliby uczynić w przypadku decyzji o rozwodzie. Separacja nie jest etapem rozwodu Separacja pomaga niektórym parom w przezwyciężeniu kryzysu, ale nie jest to regułą. Może się zdarzyć, że mimo chwilowego odizolowania małżonków od stołu i łoża, nie pokonają trudności i mimo to podejmą decyzję o rozwodzie. Trzeba przy tym pamiętać, jak wyjaśnia adwokat Małgorzata Supera, że separacja nie jest jednym z etapów rozwodu, a więc w tym znaczeniu nie upraszcza procedur rozwodowych. - W sytuacji gdy pomimo separacji, małżonkowie nie zdecydują się na ponowne zejście, i będą chcieli rozwodu, wówczas formalności rozwodowe będą musiały być dopełnione zgodnie ze wszystkimi obowiązującymi procedurami – dodaje Supera. Jakich formalności dopełnić? Żeby uzyskać separację sąd musi uznać, że pomiędzy małżonkami nastąpił całkowity rozpad pożycia małżeńskiego. Nie musi być to trwały rozkład, o jakim orzeka w przypadku rozwodu. Pozwy o separację składa się podobnie jak w przypadku rozwodu w sądach okręgowych. Może tego dokonać tylko jeden z małżonków, wówczas sprawa ma charakter trybu spornego. Kiedy małżonkowie są jednomyślni co do tego, że chcą separacji i nie posiadają wspólnych dzieci, mogą złożyć wspólny wniosek o separację a sprawa będzie miała charakter trybu niespornego. Brak zgody jednego z małżonków nie stanowi przeszkody do orzeczenia przez sąd separacji. Z kolei gdy jeden z małżonków chciałby separacji, a drugi rozwodu, a ma ku temu uzasadnione podstawy, sąd w tej sytuacji orzeka rozwód. W zależności od tego czy tego, czy małżonkowie wspólnie wystąpili z wnioskiem o separację, czy jest ona rezultatem pozwu jednego z nich, sprawa sądowa o separację może może mieć charakter nieprocesowy (bez orzekania winy) lub procesowy (sąd orzeka o winie jednej ze stron). W tym pierwszym przypadku, będącym wynikiem wspólnej decyzji małżonków, sąd może orzekać o podziale majątku, o korzystaniu z mieszkania czy o alimentach na małżonka pozostającego w trudnej sytuacji materialnej. Koszt tego postępowania wynosi 100 zł. W sytuacji gdy mamy do czynienia z pozwem tylko jednego z małżonków, koszt postępowania sądowego jest już wyższy i wynosi 600 zł. Często wiąże się to nie z jednym, a kilkoma rozprawami w sądzie. W tym przypadku sąd musi orzec o winie jednego ze współmałżonków, a także może rozstrzygać kwestię alimentów na małżonka czy na dzieci, decydować o władzy rodzicielskiej, podziale majątku, czy zasadach korzystania z mieszkania. Notariusz zamiast sądu? Niektóre pary ze względów kosztowych, a także ze względu na skutki prawne separacji, decydują się na inne rozwiązanie – podpisują umowy przed notariuszem. Wygląda to tak, że nadal pozostają małżeństwem, ale notarialnie regulują wybrane kwestie jak, np. alimenty czy podział majątku, o których normalnie orzekałby sąd. Podpisanie tego typu umowy przed notariuszem, ma także moc wyroku sądowego. Korzyści tego typu rozwiązania to choćby te, że małżonkowie mogą uregulować wybrane aspekty ich wspólnych interesów, a w przypadku śmierci jednego z nich, drugie dziedziczy po nim majątek, gdyż w świetle prawa wciąż są pełnoprawnym małżeństwem. Z kolei w sytuacji narodzin dziecka występuje domniemanie, że pochodzi ono z małżeństwa, a więc nie trzeba występować do sądu o ustalenie ojcostwa. CZYTAJ TEŻ: ** Separacja - ostatnia deska ratunku?**"
http://kobieta.wp.pl/rozdzielnosc-majatkowa-czym-jest-jakie-ma-rodzaje-i-jak-ja-przeprowadzic-6114358389069441a,"Rozdzielność majątkowa – czym jest, jakie ma rodzaje i jak ją przeprowadzić? Będąc w związku małżeńskim, najczęściej posiadamy wspólny majątek. To znaczy, że jeżeli nie podpisaliśmy intercyzy, to zarówno my, jak i nasz małżonek, mamy równy dostęp do domowego budżetu. Czasami jednak coś się zmienia w naszym małżeństwie i chcemy oddzielić swoje pieniądze od pieniędzy małżonka. Z pomocą przychodzi nam rozdzielność majątkowa.  Bywa, że w małżeństwie tylko jedna osoba pracuje i dokłada się do budżetu, a druga trwoni go na niepotrzebne rzeczy bądź wydaje jedynie na swoje potrzeby. Bywa również, że małżonek po prostu nie wywiązuje się z różnych małżeńskich obowiązków, np. nie zajmuje się domem lub nie przykłada się do wychowania dzieci. Wtedy istnieje podstawa prawna do ustanowienia rozdzielności majątkowej. Należy wiedzieć, że rozdzielność majątkowa nie musi być koniecznie ustanawiana w konsekwencji różnych patologii, często jest po prostu wynikiem braku porozumienia, niechęci i wygodnictwa.    Rozdzielność majątkowa to ustrój majątkowy małżeński, a prościej mówiąc – prawnie usankcjonowana umowa, na mocy której małżeństwo posiada nie jeden wspólny majątek, a dwa osobne majątki osobiste, którymi zarządzają na własnych zasadach. Do rozdzielności majątkowej nie wlicza się dóbr i praw nabytych wspólnie, np. własności mieszkania, a każdy małżonek określa wówczas w ułamku swój udział w tejże współwłasności. Rozdzielność majątkową można przeprowadzić przed ślubem, wtedy jest to jedna z najpopularniejszych form intercyzy, i po ślubie.   Rozdzielność majątkowa może mieć dwa rodzaje: rozdzielność majątkowa dobrowolna – w której skład wchodzi rozdzielność majątkowa zwykła i rozdzielność majątkowa z wyrównaniem dorobku – oraz rozdzielność majątkowa przymusowa.  Zwykła rozdzielność majątkowa na drodze umowy dobrowolnej nadaje odrębność majątkową małżonkom, w której skład wchodzi zarówno majątek nabyty przed zawarciem umowy, jak i po jej zawarciu. Jest to dobre rozwiązanie dla małżonków, którzy pracują zawodowo a ich zarobki są porównywalne. Wówczas małżonkowie nie mają obowiązku informowania się o zaciągniętych zobowiązaniach, nie wpływają wzajemnie na to, na co  wydają swoje pieniądze.  Rozdzielność majątkowa z wyrównaniem dorobku nie różni się zbytnio od zwykłej rozdzielności, ale małżonek może żądać wyrównania dorobku, tzn. jeżeli zajmował się domem, a drugi małżonek pracował, to wówczas może żądać przejęcia części jego majątku na własność. Jeżeli umowa nie stanowi inaczej, nie dzieli się na dwa odrębne dorobki np. odszkodowań czy praw autorskich.  Rozdzielność majątkowa przymusowa jest natomiast ustanawiana na mocy orzeczenia sądu i prawa w sytuacjach, w których występuje poważne naruszenie stanu majątku przez jednego z małżonków a także poważne naruszenie dobra rodziny albo wtedy, kiedy istnieją prawne przesłanki, np. ubezwłasnowolnienie małżonka lub separacja.   Dobrowolną rozdzielność majątkową przeprowadza się u notariusza (koszt takiej usługi może wynieść ok 400 zł), a do tego potrzebne są: Jeżeli wpis ostateczny, po zakończeniu postępowania, będzie wyższy niż wpis tymczasowy, wtedy należy dopłacić, a jeżeli będzie niższy – wówczas sąd oddaje różnicę. Wniosek o rozdzielność majątkową do sądu może trafić również dzięki prokuratorowi albo wierzycielowi jednego z małżonków."
http://kobieta.wp.pl/czkawka-co-ja-wywoluje-i-jak-sie-jej-pozbyc-6114427363768449a,"Czkawka – co ją wywołuje i jak się jej pozbyć Czkawka pojawia się nagle i utrudnia nam funkcjonowanie. Bardzo często bywa uporczywa, ale po jakimś czasie znika i jest niegroźna. Czasem jednak może zapowiadać różne choroby, np. cukrzycę. Dowiedz się więcej na temat czkawki.  Czkawka to niekontrolowane, nagłe skurcze przepony i układu oddechowego, które pojawiają się wraz z zamknięciem głośni. Czkawka jest niegroźna, przeważnie przechodzi samoistnie po kilku minutach, ale bardzo często pragniemy się jej pozbyć, stosując różne i czasem skuteczne, a czasem nieskuteczne metody. Czasem czkawka może trwać znacznie dłużej, np. 48 godzin, a towarzyszy jej wówczas zmęczenie, rozdrażnienie i zaburzenia odżywiania. Wtedy należy koniecznie zgłosić do lekarza, gdyż uporczywa czkawka może być zwiastunem groźnej choroby, np. środkowego układu nerwowego.  Czkawka przeważnie powstaje przez podrażnienie przepony bądź układu pokarmowego, powstałe na skutek różnych czynności i nie sposób wymienić ich wszystkich. Może powstawać przez przejedzenie lub zachłanne jedzenie albo przez wypicie zbyt gorącego lub zbyt zimnego napoju. Może być także skutkiem zatrucia alkoholowego i ciąży albo nawet silnego stresu. Czkawka może powstawać też przez mocznicę, czyli przez zatrzymanie w organizmie produktów przemiany materii, uraz jamy brzusznej albo klatki piersiowej, choroby gardła bądź krtani. Czkawka u niemowląt zdarza się najczęściej wtedy, kiedy przy karmieniu dziecko połknie zbyt dużą ilość powietrza albo po obfitym jedzeniu mu się nie odbije. Nie jednak ma powodów do niepokoju, gdyż zdarza się to bardzo często. Czkać potrafią nawet maluchy jeszcze w brzuchu mamy.  Czkawka u noworodka bądź niemowlaka mija samoistnie, ale jeżeli żołądek zostanie podrażniony, to trzeba zwrócić się do lekarza, gdyż wtedy maluch może mieć długotrwałą i uporczywą czkawkę. Żeby zniwelować czkawkę u noworodka bądź niemowlaka, warto ponosić go trochę na rękach, przykryć kocem, podać mu kilka łyków ciepłej wody albo lekko poklepać po pleckach.  Czkawka u starszych dzieci często jest powodowana dużą ekscytacją lub też głośnym krzykiem czy piskiem, gdyż to gwałtownie pobudza układ nerwowy. Wówczas warto dziecko poprosić o krótkie wstrzymanie oddechu, a dzieciom powyżej trzeciego roku życia można dać do powąchania olejek cytrynowy.  Najlepszym lekarstwem na czkawkę jest czas, ale warto również spróbować pozbyć się jej samodzielnie. Oto kilka porad:"
http://kobieta.wp.pl/roze-piekne-ale-chorowite-5983051912275073a,"Róże – piękne, ale chorowite Te piękne kwiaty są niewątpliwą ozdobą wielu działek i ogrodów. Na pewno każdy chciałby wyhodować piękne, zdrowe i zadbane róże. Niestety róże podobnie jak wszystkie inne rośliny zapadają na różne, niebezpieczne dla nich choroby. Te piękne kwiaty są niewątpliwą ozdobą wielu działek i ogrodów. Na pewno każdy chciałby wyhodować piękne, zdrowe i zadbane róże. Niestety róże podobnie jak wszystkie inne rośliny zapadają na różne, niebezpieczne dla nich choroby. Chora róża traci swój piękny wygląd, słabo się rozwija, jest mniej odporna na zimno. Te piękne kwiaty są atakowane nie tylko przez owady (np. mszyce – które wysysają sok z roślin, powodując duże szkody w uprawach wielu roślin), ale także przez liczne choroby wywoływane przez grzyby pasożytnicze. Niebezpieczne grzyby Jedną z najbardziej rozpowszechnionych chorób pasożytniczych jest mączniak prawdziwy wywoływany przez grzyb Sphaerotheca pannosa var. Rosae. Atakuje rośliny od połowy maja. Na młodych liściach tworzy się biały, mączysty nalot. Potem chore liście przybierają czerwonawe zabarwienie i ulegają deformacji, ich brzegi się zawijają. Nalot zmienia barwę na szary, a liście opadają. Na pędach (pędy często wyrastają jako porażone) i płatkach kwiatowych są widoczne plamy. Chorobie sprzyja zbyt obfite zwilżanie roślin w trakcie podlewania. Aby zwalczyć chorobę należy jesienią wygrabić opadłe liście mogące być źródłem zakażenia w przyszłym roku, w okresie wegetacji silnie porażone pędy wycinamy. Roślinę opryskujemy środkami dostępnymi w sklepach ogrodniczych. Groźna rdza Inną chorobą wywoływaną przez grzyba jest rdza róż. Na spodniej stronie blaszek liściowych lub na młodych pędach pojawiają się kilkumilimetrowe, okrągłe lub owalne żółte plamy, od spodu natomiast w miejscu plam widoczne są pomarańczowe i brązowe skupienia zarodników grzyba, chore liście schną i opadają. Rozwojowi choroby sprzyjają częste opady deszczu i zwilżanie liści w trakcie podlewania. Rdzę zwalczamy podobnie jak mączniaka pospolitego: niszczymy porażone pędy i spryskujemy. Szkodliwa pleśń Spustoszenie wśród róż, sieje także szara pleśń występująca przez cały okres wegetacji. Powoduje ją grzyb Botrytis cinerea. Schorzenie to objawia się tym, że na płatkach kwiatowych pojawiają się wodniste, liczne, szybko powiększające się plamy. Po pewnym czasie kwiaty gniją pokrywają się szarym i pylącym nalotem, z chorych kwiatów szara pleśń przenosi się na pędy. Silnie porażone pędy trzeba wyciąć i spalić. Zamieranie pędów Zamieranie pędów rozpoczyna się w miejscu przycięcia. Części pędów zamierają i schną, a kora przebarwia się i pokrywa nalotem lub czerwonymi punkcikami. Rak wgłębny Inna groźna dla tych kwiatów choroba to rak wgłębny gałązek róż. Objawia się żółtymi plamami, które potem zmieniają się w brązowe z ciemno-purpurową obwódką. Porażona kora pęka i wykrusza się. Chore pędy stają się łamliwe. Rak wgłębny zakaża roślinę poprzez zranienia i wokół pączków. Grzyb silniej atakuje rośliny przenawożone. Czarna plamistość W lipcu róże są atakowane przez czarną plamistość róż. Atakuje ona obydwie strony blaszek liściowych. Plamy są okrągłe z charakterystycznymi postrzępionymi brzegami, o brunatnoczerwonej barwie z jasnoszarym środkiem i czarnymi punkcikami. Jeśli roślina jest silnie porażona to grzyb atakuje także pędy. Kwiaty chore na czarną plamistość tracą przedwcześnie liście. Grzyby mogą zniszczyć kwiaty na naszej działce lub w ogrodzie. Jeśli zauważymy jakiekolwiek niepokojące objawy to musimy niezwłocznie zaopatrzyć się w odpowiednie środki chemiczne zwalczające pasożytnicze Kupimy je w ogrodniczym sklepie. Musimy także pamiętać o tym, że zawsze trzeba zniszczyć wszystkie porażone pędy i liście po to aby choroba nie zaatakowała róż ponownie w przyszłym roku. Rany po wycięciu pędów smarujemy specjalną pastą lub białą farbą emulsyjną."
http://kobieta.wp.pl/lilie-krolowe-lata-5983046374761089a,"Lilie – królowe lata Lilie są prawdziwą ozdobą ogrodu w letniej porze. Bogactwo barw z pewnością zachwyci każdego prawdziwego miłośnika kwiatów. Lilie są prawdziwą ozdobą ogrodu w letniej porze. Bogactwo barw z pewnością zachwyci każdego prawdziwego miłośnika kwiatów. Lilie były znane już w Starożytnej Grecji. Rysunki lilii białej zdobią sławne wazy kreteńskie. Kwiaty te trafiły do Europy z krajów azjatyckich: Japonii i Chin – były tam hodowane już kilka tysięcy lat temu. W 1949 r Jan de Graaf opatentował pomarańczową lilię Enchantment. Była ona przez długie lata niedościgłym wzorem dla wielu hodowców. Obecnie istnieje bardzo wiele odmian tych pięknych kwiatów dlatego są one cały czas modne. Uniwersalne piękno Lilie ze względu na różnorodność barw (żółty, różowy, pomarańczowy, czerwony, biały oraz kolory pośrednie)pasują praktycznie do każdego typu ogrodu. Na rabatach lilie mogą rosnąć w sąsiedztwie roślin jednorocznych oraz bylin. Ponadto lilie dobrze się prezentują w towarzystwie niebieskich i purpurowych roślin wieloletnich, takich jak szałwia, przegorzan, czy aster. Ozdoba ogrodu Kwiaty te efektownie wyglądają wokół krzewów o brązowo-zielonych liściach kolorystyce, z którymi będą kontrastować, a także dla tych krzewów i drzew iglastych, które podobnie jak lilie, wymagają nieco więcej wilgoci. Niskie lilie, które nie przekraczają 50 cm, wysokości można hodować w ogródkach skalnych. Dlatego warto upiększyć swój ogród tymi niezwykle barwnymi kwiatami. Lilie dobrze rosną na glebach bogatych w próchnicę, pulchnych i przepuszczalnych. Cebule sadzimy zaraz po zakupie, gdy są jeszcze świeże. sadzimy je na głębokości równej 2,5 wysokości cebuli. Wyjątkiem jest L. candidum, którą sadzi się późnym latem, na głębokości zaledwie 2,5 cm. Kwiaty te najintensywniej rozwijają się latem. Odmiany wczesne kwitną, a późne formują pąki.Lilie powinny być regularnie nawożone i podlewane (podlewamy tak aby ziemia była lekko wilgotna). Uwaga na mszyce! Lilie zapadają na infekcje wirusowe przenoszone przez mszyce. Zarażona roślina ma poskręcane pędy i kędzierzawe liście. Należy ją wykopać wraz z cebulą i spalić. Groźna szara pleśń Ponadto lilie narażone są na atak szarej pleśni. Na pąkach pojawiają się owalne, brunatne, szarzejące plamki. Chore rośliny trzeba spryskać 2 – krotnie w odstępach tygodniowych preparatem antygrzybiczym. Lilie rozmnaża się przez cebulki, łuski, (od cebuli oddzielamy łuski tak aby zawierały one kawałek piętki; łuski odejmuje się na przełomie lata i jesieni, tylko z cebul, które znalazły się już w stanie spoczynku) a niektóre gatunki takie jak lilia królewska – z nasion. Wiele odmian Lilie dzieli się na kilka grup: mieszańce azjatyckie, takie jak L. Cernuum i L. Davidii, jest to najliczniejsza grupa odmian ogrodowych, kwitnących od czerwca do początku sierpnia, dobrze znoszą nasz klimat. Jednak mieszańce orientalne (pochodzą one głównie od odmian japońskich) nie są odporne na mrozy i deszcze; inne odmiany to m.in L. Martagon i L. Hansonii, które najlepiej jest rosną na glebach lekko zasadowych, próchnicznych, w miejscu lekko ocienionym, kwiaty są małe sadzone na długich szypułkach, o turbanowatym kształcie, są trudne w uprawie w naszym klimacie. Natomiast stanowiska słoneczne i gleby alkaliczne lubią L. Candidum i L. Chalcedonicum. Z kolei mieszańce gatunków amerykańskich, najlepiej sadzić w lekkim cieniu, na glebie kwaśnej i zdrenowanej."
http://kobieta.wp.pl/jak-hodowac-storczyki-5981630744421505a,"Jak hodować storczyki Jeśli wydaje ci się, że to kwiat nie dla ciebie, że nie poradzisz sobie z jego uprawą, kup na początek falenopsisa. Zanim kupisz storczyk, przede wszystkim zastanów się, jaką temperaturę będziesz mogła mu zapewnić – to połowa hodowlanego sukcesu. Pod względem wymagań cieplnych storczyki dzielimy na te, które lubią wysoką temperaturę (najbardziej odpowiada im gorąca szklarnia), te, które dobrze rosną w temperaturze umiarkowanej, oraz lubiące chłód. Do uprawy amatorskiej w naszych warunkach najbardziej nadają się rośliny ze strefy umiarkowanej. Latem można je wynosić do ogrodu lub na balkon. Naturalna różnica temperatury pomiędzy dniem a nocą sprzyja tworzeniu się kwiatów. Przed zakupem sprawdź, czy liście rośliny są zdrowe i błyszczące, nie pokryte plamami, pseudobulwy nie uszkodzone, a korzenie powietrzne nie połamane. Jeśli kupujesz kwiat zimą, musisz starannie i szczelnie opakować roślinę, by ochronić ją przed zimnem. Po przyniesieniu do domu nie odwijaj jej natychmiast, lecz odczekaj 2–3 godz., aż temperatura otoczenia i rośliny wyrówna się. Sabotek Ma bardzo trwałe kwiaty, utrzymujące się na roślinie ponad 2 miesiące. Lubi wysoką wilgotność otoczenia i rozproszone światło. Najbardziej sprzyja mu temperatura 18–24 stopnie, nocą powinien mieć odrobinę chłodniej. Najlepiej podlewać go wodą oligoceńską (nie znosi wapnia, fluoru i chloru).
Cena ok. 35 zł. Falenopsis Po polsku zwany ćmówką. Polecany początkującym hodowcom, bo nie stwarza większych problemów. Lubi jasne, ale nie bezpośrednio nasłonecznione miejsce. Trzeba pilnować, żeby woda nie zalegała na podstawce. Podlewamy go, gdy ziemia przeschnie.
Cena od 25 zł. Motylnik Lubi miejsce jasne, ale nie silne słońce. Pełne nasłonecznienie znosi tylko zimą. Najlepiej umieścić go w wiszącej doniczce. W okresie wzrostu i kwitnienia podłoże powinno być stale wilgotne, zaś zimą podlewamy go tylko tyle, by nie zwiędły mu bulwy lub liście.
Cena od ok. 35 zł. Co warto wiedzieć o pielęgnacji - Sztuka uprawy storczyków polega na dobrym dopasowaniu wszystkich czynników niezbędnych do życia tych roślin. Są nimi temperatura, wilgotność, nawożenie i oświetlenie.
- Storczyki uprawiane w niewłaściwej temperaturze słabo rosną, przestają kwitnąć. Zwłaszcza temperatura w nocy znacząco wpływa na kondycję roślin. Zawsze powinna więc być ona niższa niż w dzień przynajmniej o 3 stopnie.
- Większość storczyków wymaga wysokiej wilgotności. Gdy powietrze jest zbyt suche, trzeba rozpryskiwać wokół nich wodę, używając zwykłego spryskiwacza, tak by powstała wodna mgiełka.
- Rośliny podlewamy dopiero wtedy, gdy podłoże wyraźnie przeschnie. Wodę lepiej wlewać od góry. Ważne, by podłoże nie utrzymywało zbyt długo wilgoci, woda nie powinna też pozostawać na podstawce, bo przyczynia się to do gnicia korzeni.
- Storczyki nie wymagają wielu składników odżywczych, niemniej jednak, aby dorodnie rozwijały się i kwitły, trzeba je trochę dokarmiać. W sklepach są gotowe nawozy.
- Roślina sama da znać, czy odpowiadają jej stworzone przez nas warunki. Gdy ma za dużo światła, przestaje rosnąć, liście żółkną i opadają. Gdy za mało – nie tworzy nowych pędów. Czy wiesz, że - Storczyki podbijają świat. Świadczy o tym liczba sprzedawanych egzemplarzy na holenderskich giełdach. Sięga ona ponad 120 tysięcy doniczek tygodniowo!- Mieszkańcy Nowej Zelandii wierzą, że storczyki są darem niebios. Bogowie mieli sadzić je w swych gwiezdnych ogrodach. Schodząc od czasu do czasu na ziemię, rozsypywali je na drzewa, obwieszczając swoje przybycie.
- Jednym z pierwszych storczyków, przywiezionym do Europy przez Hiszpanów, była wanilia. Miało to miejsce w 1510 roku. Poszukiwano jej i bardzo ceniono jako dodatek smakowo-zapachowy. Po niej przyszła moda na storczyki ozdobne. Małgorzata Świgoń"
http://kobieta.wp.pl/w-roli-glownej-suknia-slubna-jak-ja-dobrac-do-sylwetki-5982745042056321a,"W roli głównej: suknia ślubna. Jak ją dobrać do sylwetki? Jej wybór jest najważniejszą decyzją dla każdej Panny Młodej przygotowującej się do ślubu. Pomimo tego, że prawdopodobnie założy ją tylko raz, to niesie wiele pozytywnych emocji i wrażeń już przy jej szukaniu. W końcu jest  to suknia ślubna, czyli najważniejsza kreacja w życiu każdej kobiety. Jej wybór jest najważniejszą decyzją dla każdej Panny Młodej przygotowującej się do ślubu. Pomimo tego, że prawdopodobnie założy ją tylko raz, to niesie wiele pozytywnych emocji i wrażeń już przy jej szukaniu. W końcu jest to suknia ślubna, czyli najważniejsza kreacja w życiu każdej kobiety. Nadszedł ten moment, aby urzeczywistnić marzenia i zacząć poszukiwania tej jedynej, niepowtarzalnej. Chociaż niektórzy żartobliwie mówią, że przynajmniej przed ślubem kobieta wie w co się ubierze, to jednak nie biorą pod uwagę tego, ile trwają i jak ciężkie są te decyzje o wyborze właściwego modelu. Dlatego doradzamy jak przygotować się do rozpoczęcia poszukiwań tej wyjątkowej kreacji i co ważniejsze, jak dopasować ją do naszej sylwetki, aby w dniu ślubu prezentować się jak najkorzystniej. Na początku musimy sobie jednak zdać sprawę z tego, że nasze wyobrażenia co do sukni ślubnej często po odwiedzeniu wielu salonów, rozsypują się jak domek z kart. Nagle okazuje się, że wymarzona „syrena” nie leży tak jak powinna, a długi rękaw sukni uwiera i jest mało komfortowy… Jednak spokojnie! Prawie każda przyszła Panna Moda przychodząc do salonu z konkretną wizją sukni, w rezultacie często kupuje zupełnie inny fason, niż ten, który sobie wymarzyła. Dlaczego się tak dzieje? Otóż suknie ślubne prezentowane w katalogach producentów, przedstawiane są na specyficznych figurach modelek, do tego poprawionych programem graficznym. Należy je zatem przeglądać z dystansem, ponieważ na nas mogą się prezentować zupełnie inaczej. Prezentujemy zatem typy sylwetek i najlepsze dla nich fasony kreacji na ten najpiękniejszy dzień w życiu. 1. Zaokrąglona gruszka (sylwetka typu A) Kobieta o tego typu sylwetce potrzebuje sukni, która odwróci uwagę od jej krąglejszych bioder, a zwróci ją ku ramionom i talii, gdyż ten typ figury cechuje się wąskimi ramionami, szerokimi biodrami oraz masywnymi udami. Eksperymentowanie z górą sukni jest w tym przypadku jak najbardziej wskazane. Możesz postawić na:
-odkryte ramiona eksponujące dekolt okrągły bądź w kształcie litery V czy łódki,
- materiałowe i koronkowe rękawy o długości 3/4,
- wszelkiego rodzaju bufki, falbanki, marszczenia, ozdoby w górnej partii sukni,
- jak najprostszy, luźny dół sukni z delikatnej tkaniny, która nieco ukryje grubsze biodra,
- podkreślenie talii, np. paskiem, wtedy drobne ramiona będą wydawać się bardziej proporcjonalne,
- lekko odkryte plecy. Unikaj:
- obcisłej sukni o prostym kroju,
- mocno rozkloszowanego dołu sukni. 2. Kusząca klepsydra (sylwetka typu X) Która z nas nie chciałaby posiadać figury z idealnymi proporcjami między ramionami i biodrami oraz wyraźnie zaznaczoną talią? Klepsydra właśnie taka jest, a osoba o takiej sylwetce może ubrać prawie każdy krój sukni. Pamiętajmy jednak, aby nie zaburzyć naturalnych proporcji ciała. Zatem drogie panie, podkreślamy krągłości! Możesz postawić na:
- zaakcentowanie figury suknią o fasonie „syreny”,
- gorsety, które podkreślą szczupłą talię,
- odkryte ramiona,
- dekolty w kształcie serca (wyeksponują biust),
- dół sukni w kształcie trapezu oraz bardziej rozkloszowane modele. Unikaj:
- tuszowania figury luźnymi kreacjami,
- podwyższonego stanu,
- modeli zabudowanych pod szyję. 3. Problematyczne jabłko (sylwetka typu V) Pani o sylwetce typu V powinna wybrać suknię skromną w górnej partii, aby nie przyciągać nadmiernej uwagi do ramion. W tym przypadku sylwetka charakteryzuje się szerszymi ramionami oraz wąskimi biodrami, niestety brakuje też wcięcia w talii oraz często odstaje brzuszek. Możesz postawić na:
- proste, nieopinające ciała fasony,
- wyeksponowanie biustu,
- suknię odcinaną tuż pod biustem,
- suknię typu empire (podkreśli biust, zatuszuje niedoskonałości),
- szeroki, mocno rozkloszowany i zdobiony dół sukni,
np. typ „księżniczka”,
- fason typu A (z dosyć wysokim odcięciem w talii). Unikaj:
- wszelkich zdobień oraz ozdób w górnej partii sukni,
- cienkich ramiączek. 4. Specyficzny kielich (sylwetka typu Y) Sylwetka o szerokich ramionach, sporym biuście, którą wyróżnia mocne wcięcie w talii. Ten atut należy szczególnie podkreślić! Aby dodać figurze równowagi, warto poszukać sukni „dwuczęściowej” pod względem faktur i tkanin, np. góra z miękkiego, opływającego sylwetkę materiału, natomiast dół trochę cięższy, rozkloszowany, by zrównoważyć szersze ramiona. Możesz postawić na:
- paski w talii,
- suknię z baskinką,
- princessy z delikatnym gorsetem,
- wszystkie zdobienia powinny być naszyte na linii talii i spływać ku dołowi. Unikaj:
- sukni z podwyższonym stanem,
- marszczeń w okolicach ramion,
- sukni z całkowicie odkrytymi ramionami,
- dekoltów w kształcie łódki. 5. Charakterystyczna kolumna (sylwetka typu H) Paniom o tej figurze brakuje niestety krągłości – obwód ramion, biustu i bioder jest prawie identyczny, talia jest prosta bez wcięcia. Sylwetkę cechuje płaski brzuch i pupa, przy masywnych udach i łydkach. Dlatego należy szukać sukni, która mocno podkreśli talię i doda nieco kobiecych kształtów. Możesz postawić na:
- dekolty w kształcie V (wyszczuplą optycznie talię),
- marszczenia w okolicy biustu,
- proste rękawki (przy rozkloszowanym dole, co poszerzy ramiona i biodra),
- suknię z podwyższonym stanem, odcinaną pod biustem,
- suknię gorsetową (pozwoli zbliżyć się do kształtu klepsydry),
- miękkie, zwiewne tkaniny, rozszerzające się ku dołowi. Unikaj:
- wszelkiego rodzaju bufek,
- sukni typu princessa (mogą obciążyć sylwetkę),
- cienkich ramiączek,
- prostych, dopasowanych krojów,
- sukni typu „syrena”. Wybór sukni ślubnej to wyzwanie. Nasza rada? Przymierzaj jak najwięcej różnych fasonów, w końcu trafisz na ten jedyny, dla ciebie najlepszy. Pamiętaj, że suknia ma się przede wszystkim podobać tobie, a nie ekspedientce czy przyjaciółce. Mając ją na sobie, musisz mieć poczucie, że jesteś pięknie ubrana, a nie przebrana. Nie może ona wzbudzać jakichkolwiek wątpliwości, jeżeli tak jest, to widocznie nie jest to model dla ciebie i trzeba szukać dalej. Nie zapominaj o swobodzie poruszania się, nawet najpiękniejsza princessa z długim trenem (owszem będzie bajkowo wyglądać na zdjęciach) może jednak sprawić trudności podczas weselnej zabawy. Coś za coś, ale komfort to podstawa! Mamy nadzieję, że dzięki naszym radom, w końcu odnajdziesz swoją najpiękniejszą suknię ślubną. Oficjalne wydanie internetowe „Magazynu Wesele”: magazynwesele.plAleksandra Sibistowicz-Krzyżok"
http://kobieta.wp.pl/bukiet-slubny-rodzaje-wybor-kwiatow-propozycje-6114398543656577a,"Bukiet ślubny – rodzaje, wybór kwiatów, propozycje Bukiet ślubny to nieodłączny dodatek do ślubnej stylizacji panny młodej. Trudno wyobrazić sobie bez niego tą ważną w życiu ceremonię. Przy dobieraniu bukietu ślubnego warto mieć na uwadze rodzaj i kolor kwiatów, a także kształt sukni i oczywiście osobiste preferencje panny młodej.  Tradycja „ozdabiania” panny młodej roślinami sięga już starożytności. Wtedy to Rzymianki i Greczynki szły do ślub z girlandami, które miały zapewnić dobrobyt, a w średniowieczu kobietom nakładano wianki z ziół. Później pojawił się pomysł trzymania kwiatów w ręku, który rozpowszechnił się na cały świat i trwa do dziś. Obecnie mamy do wyboru mnóstwo rodzajów bukietów ślubnych, które można komponować zarówno samodzielnie, jak i przy pomocy florystki czy kwiaciarki.  Bukiet ślubny może być ułożony z wielu różnych kwiatów, ale zarówno ich kolor, jak i gatunek, mają swoją symbolikę, którą warto wykorzystać. Bukiety ślubne z białych kwiatów symbolizują oczywiście czystość i niewinność, błękitny kolor płatków oznacza delikatność i wierność, czerwień – oczywiście pożądanie i miłość, a żółty – zarówno zazdrość, jak i pogodę ducha.  Najczęściej wybieranym rodzajem kwiatu jest róża, która, jak wszyscy wiemy, jest symbolem miłości i pożądania. Do kwiatowej kompozycji bukietu ślubnego możemy dodać również konwalie, które mówią nam o delikatności, tulipany będące symbolem porozumienia, lilie, które oznaczają czystość, storczyki – skromność i zmysłowość.      Bukiet ślubny można dobrać wedle kształtu, fasonu i koloru sukienki. Generalna zasada dobierania bukietu ślubnego do sukni ślubnej jest taka, że jego kolor powinien być co najmniej o jedną tonę ciemniejszy od koloru sukienki, by mógł być widoczny. Najczęściej wybieranymi sukniami są oczywiście białe, dlatego do nich będą pasowały wszystkie kolory.  Czasami warto ożywić bukiet ślubny monochromatyczny drobnymi, wyróżniającymi się dodatkami w innym kolorze. Do sukien w kolorze écru będą pasowały kwiaty różowe, czerwone, a do sukien w kolorach różowych i czerwonych odwrotnie – jasne, pastelowe kwiaty. Ponadto warto zwrócić uwagę na to, jaki krój ma suknia. Jeżeli jest długa i rozkloszowana bądź prosta, to pasować będą do niej bukiety ślubne o klasycznym kształcie, jeżeli jest to „beza”, nazywana również suknią w stylu księżniczki, która ma mnóstwo ozdobników, diamencików i draperii, to będzie idealnie zgrywać się z bukietami ślubnymi typu arm bouquet i biedermeier.  Bardzo proste suknie w klasycznym stylu retro, często odcięte pod biustem, będą się dobrze komponowały z małymi bukietami nosegay lub kaskadą.  Warto również pamiętać, że przy doborze bukietu ślubnego liczy się również wzrost i figura panny młodej. Jeżeli panna młoda jest osobą wysoką i szczupłą, to będą do niej pasowały duże bukiety, gdyż małe podkreślać będą jej wzrost i mogą „zniknąć”. Paniom o niskim wzroście natomiast będą pasowały właśnie malutkie bukieciki ślubne, aby te duże optycznie jej nie „przytłoczyły”. Panie o sporej, szerokiej sylwetce powinny wybierać bukiety ślubne okazałe, długie, np. kaskady albo berła.    Oto kilka propozycji bukietów ślubnych:  Klasyczny bukiet ślubny o jaskrawych kolorach, idealnie nadający się jednolitych sukien w stylu retro. Elegancki i ozdobny bukiet kaskadowy w pastelowych kolorach, nadający się do skromnej sukni. Mały bukiet w jednolitym, wyrazistym kolorze, doskonały do jasnych, pastelowych sukni.  Klasyczny bukiet z czerwonych róż, pasujący do każdego typu sukni."
http://kobieta.wp.pl/soda-oczyszczona-wystepowanie-wlasciwosci-lecznicze-zastosowanie-6113999617607297a,"Soda oczyszczona – występowanie, właściwości lecznicze, zastosowanie Soda oczyszczona to cenny składnik kuchenny, świetny kosmetyk i skuteczny detergent, a także wspaniałe lekarstwo. Stosowana jest już od lat w wielu gospodarstwach domowych. Przekonaj się jakie właściwości ma soda oczyszczona i do czego warto ją stosować.  Soda oczyszczona to nazwa zwyczajowa i handlowa wodorowęglanu sodu, czyli nieorganicznego związku chemicznego, który jest bardzo łatwo dostępny w sklepach za niewielką kwotę. Soda oczyszczona to biały proszek przypominający sól kuchenną, który znalazł zastosowanie nie tylko w przemyśle spożywczym, ale także kosmetycznym. Przede wszystkim soda oczyszczona jest składnikiem proszku do pieczenia, gdyż ma właściwości spulchniające przez to, że dość szybko rozkłada się w temperaturze 60ºC, wydzielając dwutlenek węgla. Sodę oczyszczoną znajdziemy również w tabletkach musujących, substancjach zmiękczających wodę oraz pochłaniających zapachy i wilgoć, a także w gaśnicach jako środek spieniający.  Sodę oczyszczoną z powodzeniem możemy stosować jako lek na wiele różnych dolegliwości. Ma ona przede wszystkim właściwości regulujące odczyn pH w organizmie i oczyszczające z wszelkich toksyn, dlatego może być stosowana przy zakwaszeniu. Roztwór wodny sody oczyszczonej jest również doskonałym neutralizatorem przykrego zapachu z ust, dlatego warto wypłukać nim zęby po zjedzeniu potrawy bogatej w czosnek bądź cebulę.  Soda oczyszczona pomaga także na ból gardła i łagodzi katar, może także na jakiś czas zneutralizować dokuczliwe objawy zgagi. Soda oczyszczona świetnie działa na dolegliwości skórne, usuwając nadmierną ilość łoju i łagodząc zapalenie, dlatego można ją stosować przy trądziku, ukąszeniach owadów, uporczywych zaskórnikach, oparzeniach słonecznych czy pieluszkowym zapaleniu skóry.    Soda oczyszczona jest świetną substancją pomagającą zneutralizować przykre zapachy, dlatego nierzadko używa się jej do pozbycia się charakterystycznego aromatu ryby, kalafiora czy czosnku z ust bądź dłoni. Soda oczyszczona może skutecznie zabić przykry zapach z kosza na śmieci, zapach dymu papierosowego z mebli i dywanów bądź mocny, wnikający w wiele różnych produktów aromat z lodówki, także z szafek na produkty.  Soda oczyszczona może złagodzić zbyt kwaśny smak barszczu czerwonego, a także skutecznie przyciemnić ciasto czekoladowe. Jeżeli zaśniedziały nam sztućce albo biżuteria, a garnki pokryły się trudnym do wyczyszczenia brudem, warto jest przetrzeć je wszystkie roztworem sody oczyszczonej.  Soda oczyszczona wraz z octem skutecznie działa na zatkany zlew, a wraz z wodą świetnie czyści powierzchnie chromowe. Soda oczyszczona służy również jako dezodorant, doskonale czyści podłogi i potrafi zachować świeżość kwiatów na dłużej.  Jest też nieocenionym detergentem w łazience, gdyż czyści śliskie powierzchnie bez zarysowań i pomaga pozbyć się nieprzyjemnego zapachu z odpływów, a przy tym jest bezpieczna dla skóry dłoni i paznokci. Soda oczyszczona to też skuteczny odstraszacz: dzięki niej niechciane insekty znikną z domowych zakamarków."
http://kobieta.wp.pl/plyn-do-higieny-intymnej-koniecznosc-czy-fanaberia-6118271093725313a,"Płyn do higieny intymnej - konieczność czy fanaberia? W drogeriach spotkać możemy kosmetyki do niemal każdej części ciała. Producenci zachęcają nas do stosowania oddzielnych kremów do ciała, biustu, pośladków i na uda, pod oczy i na powieki, do ust i na ich okolice. Aby pomieścić wszystkie te specyfiki, wielu z nas zapewne zabranie miejsca na półce w łazience. Ale czy wszystkie one są nam niezbędne? Niektóre z nich pewnie możemy uznać za fanaberię, ale inne naprawdę warto mieć w swojej kosmetyczce. Jednym z takich wartościowych produktów jest płyn do higieny intymnej. Nawet jeśli wybierasz hipoalergiczny żel pod prysznic stworzony z myślą o bardzo wrażliwej skórze, nie sprawdzi się on do pielęgnacji okolic intymnych. „Mydło ma działanie silnie wysuszające. Jego stosowanie może powodować podrażnienia, pęknięcia skóry i stany zapalne okolic intymnych. Dodatkowo, mydła i żele pod prysznic zmieniają odczyn skóry na zasadowy, a to doskonałe środowisko do powstawania mikroorganizmów – bakterii i grzybów” - tłumaczy mgr farmacji Sylwia Grześkowiak z Apteki Medicover.  Kobiety znacznie częściej niż mężczyźni cierpią na nawracające infekcje miejsc intymnych, a w dużym stopniu przyczynia się do tego niewłaściwa higiena. Środki myjące o pH powyżej 5,5, jak np. silnie zasadowe mydła (pH ok. 8,5), niszczą naturalną mikroflorę pochwy, naruszając anatomiczną barierę przed infekcjami i sprzyjając powstawaniu zakażeń. Sygnały, że w tej części ciała dzieje się coś niedobrego nie są przyjemne: są to najczęściej świąd, pieczenie oraz zaczerwienienie. W pochwie istnieje naturalna równowaga biologiczna utrzymywana przez florę złożoną z bakterii Lactobacillus. Wytwarza ona kwas mlekowy, który utrzymuje kwasowość tego środowiska. Z tego względu jest on kluczowym składnikiem preparatów do higieny intymnej - nie tylko obniża, ale też pozwala utrzymać prawidłowe pH okolic intymnych, a dzięki temu zapobiega powstawaniu drobnoustrojów, chroni przed podrażnieniami i zakażeniami oraz redukuje ryzyko wystąpienia infekcji. „**Płyny do higieny intymnej chronią przed powstawaniem zasadowego środowiska pochwy**, które jest podatnym gruntem dla namnażania bakterii. Pozwalają utrzymać prawidłowe pH okolic intymnych, a tym samym zabezpieczają przed powstawaniem drobnoustrojów. Co więcej, w przeciwieństwie do zwykłego mydła, zabezpieczają przed wysuszeniem i nawilżają” - wyjaśnia farmaceutka. Warto wybierać te, które mają w swoim składzie pantenol - w przypadku podrażnień zadziała kojąco i łagodząco. Znajdziemy go np. w produktach do higieny intymnej polskiej firmy Barwa (9,99 zł / 500 ml). Cennymi dodatkami są także aloes, który zapewnia optymalne nawilżenie oraz wyciąg z zielonej herbaty, który neutralizujący przykry zapach. Oba te składniki mają również działanie antybateryjne.  Wypróbuj specjalistyczne emulsje do higieny intymnej z serii AA Intymna Pro z ekstraktem z aloesu (12,99 zł / 300 ml) oraz Dove Intimo Fresh Care (13,99 zł / 250 ml). Natomiast wyciąg z rumianku, arniki lub kory dębu ma działanie przeciwzapalne i ściągające. Przetestuj Ziaja Intima Rumianek, który wpływa kojąco na drobne zaczerwienienia, podrażnienia i otarcia śluzówki (7,49 zł / 500 ml), Lactacyd Comfort, który przynosi ulgę w dyskomforcie takim jak pieczenie czy uczucie swędzenia (11,99 zł / 200 ml) oraz Biały Jeleń Kora Dębu, który łagodzi stany zapalne oraz przyspiesza gojenie się mikrourazów (7,90 zł / 500 ml). Okolice intymne powinnyśmy podmywać codziennie, a podczas miesiączki - dwa razy dziennie. W tych dniach pH pochwy wzrasta, a to sprzyja infekcjom. „Płyny do higieny intymnej są szczególnie rekomendowane w okresie, gdy zmienia się nasz tryb fizjologiczny: w trakcie ciąży, menstruacji czy menopauzy. W tym czasie zmienia się nie tylko pH okolic intymnych, ale też stopień nawilżenia śluzówki. Najwyraźniej odczuwamy to podczas menopauzy, kiedy śluzówka pochwy jest wyjątkowo wysuszona” - tłumaczy mgr Sylwia Grześkowiak z Apteki Medicover. W okresie przekwitania najlepiej sprawdzą się produkty zawierające kwas hialuronowy, który zregeneruje i dodatkowo nawilży śluzówkę, np. kremowy płyn do higieny intymnej Ziaja Intima (7,99 zł /500 ml). Natomiast podczas ciąży i połogu na okolice intymne korzystanie wpływają płyny z dodatkiem naturalnego prebiotyku, który posiada unikalne właściwości regulowania równowagi kwasowej poprzez stymulację mikroflory ochronnej naszego naskórka, a dzięki temu umożliwia tworzenie środowiska przyjaznego namnażaniu potrzebnych bakterii okolic pochwy. Taki produktem jest np. kremowy płyn z linii Będę Mamą od Lirene. Pamiętaj, aby  do higieny miejsc intymnych nigdy nie używać gąbki - nie tylko może podrażniać delikatną skórę tej części ciała, ale też jest doskonałym siedliskiem drobnoustrojów. W tym celu najlepiej używaj ręki, wykonując ruchy w kierunku od przodu do tyłu, w kierunku pupy. Do osuszania dobrze mieć specjalny ręcznik przeznaczony tylko do tego celu."
http://kobieta.wp.pl/chodakowska-w-ogniu-krytyki-za-zdjecie-jezusa-na-krzyzu-6112270460749953a,"Chodakowska w ogniu krytyki za zdjęcie Jezusa na krzyżu Gdy publikuje w sieci zdjęcia swojego ciała w bikini, filmików z treningów, nikt nie ma do niej pretensji, nie pojawiają się żadne zarzuty – wręcz przeciwnie. Zawrzało dopiero, gdy sięgnęła po symbol religijny. Ewa Chodakowska opublikowała na Facebooku (jej fanpage polubiło ponad 2 mln użytkowników) zdjęcie Jezusa wiszącego na krzyżu. Wielkanocny post okrasiła cytatem z Jana Pawła II: ""Życzę wam wszystkim, drodzy bracia i siostry, byście przeżywali to Triduum sacrum, czwartek, piątek, Wielką Sobotę, wigilie paschalną, a potem Wielkanoc coraz głębiej. Przeżywali, ale także dawali świadectwo. Niech będzie pochwalony Jezus Chrystus!"".  ""Katolicki bełkot"" – to najdelikatniejsze określenie, jakie pojawiło się pod tym postem. Internauci oburzyli się. ""Dlaczego z fajnej platformy fitnessowo-zdrowotno- lifestylowej robisz kazalnicę? Mówiłaś, że nie angażujesz się politycznie i religijnie? Wiara to prywatna sprawa"" – skomentowała Anna. ""Co Ty Ewka nie wspierasz kobiet w walce o ich prawa, ale wrzucasz jakiś katolicki bełkot?"" - napisała z kolei Maria.  Do dyskusji włączyła się sama Chodakowska. ""Jest Wielki Piątek... ja jestem katoliczką... praktykującą! Jeśli ten fakt Cię razi, a moje refleksje nazywasz bełkotem, w tej samej chwili strzelasz sobie w kolano"" – napisała.  Niektóre internautki bronią swojej idolki. ""Niewiarygodne. Kiedy Ewa pomaga kobietom w zmianie stylu życia, jest ok, ale o uczuciach religijnych w najważniejszym dla katolików dniu to już jej nie wolno mówić? To dopiero hipokryzja - zabraniać wolności wyznania. Przecież nie napisała o polityce!"" - uważa Anna.  Chodakowska często próbuje być domorosłym coachem. Analizując jej wpisy złośliwi mogliby ją określić mianem Paulo Coelho znad Wisły. ""Możesz liczyć na siebie? Jeśli nie, to dlaczego wymagasz tego od innych? Zetrzyj z ust życzenia ""chciałabym"", ""fajnie by było gdyby"", ""dlaczego to nie ja?"". Nic Ci po nich, dopóki sama nie zrozumiesz, że nawet wypowiadanie marzeń na głos, marzeń nie spełnia. Przestań prosić ""niech coś się wreszcie wydarzy!!"". Zacznij DZIAŁAĆ, a w swoim działaniu nigdy nie zapominaj być wdzięczna za to, co już masz. NAJPIERW PODZIĘKUJ, później rusz z miejsca. Wdzięczność to potężna moc, zacznij czerpać z niej garściami"" – to tylko jeden z jej ostatnich wpisów.  Jej posty bywają zbiorem banałów i frazesów rodem z poradnika z niskiej półki, ale nikogo w nich nie obraża. Wiele kobiet publicznie dziękuje jej za motywację do pracy nad sobą. Widocznie w takim wydaniu przemawia to do nich.  Czy Chodakowska naprawdę przekroczyła tabu i kogoś obraziła? Czy zawłaszczyła symbol religijny, którego nie powinna? Czy media społecznościowe to nie jest dobre miejsce na religijne wyznania? Czy autorytet moralny może mówić otwarcie o wierze, a autorytet sportowy powinien rozstrząsać tylko tematy związane z prawidłowym wykonywaniem przysiadów i kalorycznością bananów? Przecież można prostym sposobem odciąć się od takich treści, jeśli obrażają czyjeś uczucia – wystarczy ""odlajkować"" stronę, a nie hejtować.  Czy ""trenerka wszystkich Polek"" – jak się określa Chodakowską – zostanie teraz  ""wrogiem wszystkich Polaków""?  PS. Dodajmy, że jej główna konkurentka – Anna Lewandowska, też opublikowała post z życzeniami wielkanocnymi, ale zamiast Jezusa na krzyżu, zilustrowała go bezpiecznym zdjęciem kwiatów. Komentarze są przychylne."
http://kobieta.wp.pl/koniecznosc-czy-fanaberia-cala-prawda-o-plynach-do-higieny-intymnej-6118271093725313a,"Konieczność czy fanaberia? Cała prawda o płynach do higieny intymnej W drogeriach znaleźć możemy kosmetyki do niemal każdej części ciała. Producenci zachęcają nas do stosowania oddzielnych kremów do ciała, biustu, pośladków i na uda, pod oczy i na powieki, do ust i na ich okolice. Aby pomieścić wszystkie te specyfiki, wielu z nas zapewne zabraknie miejsca na półce w łazience. Ale czy wszystkie one są nam niezbędne? Niektóre z nich pewnie możemy uznać za fanaberię, ale inne naprawdę warto mieć. Jednym z takich wartościowych produktów jest płyn do higieny intymnej. Nawet jeśli wybierasz hipoalergiczny żel pod prysznic stworzony z myślą o bardzo wrażliwej skórze, nie sprawdzi się on w pielęgnacji okolic intymnych. - Mydło ma działanie silnie wysuszające. Jego stosowanie może powodować podrażnienia, pęknięcia skóry i stany zapalne okolic intymnych. Dodatkowo, mydła i żele pod prysznic zmieniają odczyn skóry na zasadowy, a to doskonałe środowisko do powstawania mikroorganizmów, czyli bakterii i grzybów - tłumaczy mgr farmacji Sylwia Grześkowiak z Apteki Medicover.  Kobiety znacznie częściej niż mężczyźni cierpią na nawracające infekcje miejsc intymnych, a w dużym stopniu przyczynia się do tego niewłaściwa higiena. Środki myjące o pH powyżej 5,5, jak np. silnie zasadowe mydła (pH ok. 8,5), niszczą naturalną mikroflorę pochwy, naruszając anatomiczną barierę przed infekcjami i sprzyjając powstawaniu zakażeń. Sygnały, że w tej części ciała dzieje się coś niedobrego nie są przyjemne: są to najczęściej świąd, pieczenie oraz zaczerwienienie. W pochwie istnieje naturalna równowaga biologiczna utrzymywana przez florę złożoną z bakterii Lactobacillus. Wytwarza ona kwas mlekowy, który utrzymuje kwasowość tego środowiska. Z tego względu jest on kluczowym składnikiem preparatów do higieny intymnej - nie tylko obniża, ale też pozwala utrzymać prawidłowe pH okolic intymnych, a dzięki temu zapobiega powstawaniu drobnoustrojów, chroni przed podrażnieniami i zakażeniami oraz redukuje ryzyko wystąpienia infekcji. - Płyny do higieny intymnej chronią przed powstawaniem zasadowego środowiska pochwy, które jest podatnym gruntem dla namnażania bakterii. Pozwalają utrzymać prawidłowe pH okolic intymnych, a tym samym zabezpieczają przed powstawaniem drobnoustrojów. Co więcej, w przeciwieństwie do zwykłego mydła, zabezpieczają przed wysuszeniem i nawilżają - wyjaśnia farmaceutka. Warto wybierać te, które mają w swoim składzie pantenol - w przypadku podrażnień zadziała kojąco i łagodząco. Znajdziemy go np. w produktach do higieny intymnej polskiej firmy Barwa (9,99 zł / 500 ml). Cennymi dodatkami są także aloes, który zapewnia optymalne nawilżenie oraz wyciąg z zielonej herbaty, który neutralizujący przykry zapach. Oba te składniki mają również działanie antybateryjne.  Wypróbuj specjalistyczne emulsje do higieny intymnej z serii AA Intymna Pro z ekstraktem z aloesu (12,99 zł / 300 ml) oraz Dove Intimo Fresh Care (13,99 zł / 250 ml). Natomiast wyciąg z rumianku, arniki lub kory dębu ma działanie przeciwzapalne i ściągające. Przetestuj Ziaja Intima Rumianek, który wpływa kojąco na drobne zaczerwienienia, podrażnienia i otarcia śluzówki (7,49 zł / 500 ml), Lactacyd Comfort, który przynosi ulgę w dyskomforcie takim jak pieczenie czy uczucie swędzenia (11,99 zł / 200 ml) oraz Biały Jeleń Kora Dębu, który łagodzi stany zapalne oraz przyspiesza gojenie się mikrourazów (7,90 zł / 500 ml). Okolice intymne powinnyśmy podmywać codziennie, a podczas miesiączki - dwa razy dziennie. W tych dniach pH pochwy wzrasta, a to sprzyja infekcjom. - Płyny do higieny intymnej są szczególnie rekomendowane w okresie, gdy zmienia się nasz tryb fizjologiczny: w trakcie ciąży, menstruacji czy menopauzy. W tym czasie zmienia się nie tylko pH okolic intymnych, ale też stopień nawilżenia śluzówki. Najwyraźniej odczuwamy to podczas menopauzy, kiedy śluzówka pochwy jest wyjątkowo wysuszona - tłumaczy mgr Sylwia Grześkowiak z Apteki Medicover. W okresie przekwitania najlepiej sprawdzą się produkty zawierające kwas hialuronowy, który zregeneruje i dodatkowo nawilży śluzówkę, np. kremowy płyn do higieny intymnej Ziaja Intima (7,99 zł / 500 ml). Natomiast podczas ciąży i połogu na okolice intymne korzystanie wpływają płyny z dodatkiem naturalnego prebiotyku, który posiada unikalne właściwości regulowania równowagi kwasowej poprzez stymulację mikroflory ochronnej naszego naskórka, a dzięki temu umożliwia tworzenie środowiska przyjaznego namnażaniu potrzebnych bakterii okolic pochwy. Taki produktem jest np. kremowy płyn z linii Będę Mamą od Lirene. Pamiętaj, aby do higieny miejsc intymnych nigdy nie używać gąbki - nie tylko może podrażniać delikatną skórę tej części ciała, ale też jest doskonałym siedliskiem drobnoustrojów. W tym celu najlepiej używaj ręki, wykonując ruchy w kierunku od przodu do tyłu. Do osuszania miejsc intymnych dobrze mieć osobny ręcznik."
http://kobieta.wp.pl/twoj-wyglad-nie-ma-nic-wspolnego-z-twoja-atrakcyjnoscia-dowodza-tego-najnowsze-badania-6118283576841857a,"Twój wygląd nie ma nic wspólnego z twoją atrakcyjnością. Dowodzą tego najnowsze badania! Mówi się, że najpiękniejszą częścią każdego człowieka jest jego wnętrze. I chociaż sceptycy twierdzą, że o atrakcyjności świadczy nasz wygląd, to naukowcy z Uniwersytetu w Lubece przekonują, że podstawą w przyciąganiu płci przeciwnej jest... zrozumienie drugiej osoby. Przedstawiają wyniki badań, które zdają się jednoznacznie potwierdzać tę tezę.  Wszyscy chcemy być atrakcyjni i podobać się płci przeciwnej. Taka jest nasza natura i często nawet nieświadomie nasze zachowania mają prowadzić do poprawy naszego wyglądu w celu zwiększenia atrakcyjności. Jedni z nas stawiają na ubiór, inni na tak drastyczne metody jak operacje plastyczne, a jeszcze inni są przekonani o tym, że najważniejszy jest nie wygląd, a charakter. I to właśnie ta ostatnia grupa ma najwięcej racji, kiedy w grę wchodzi prawdziwy wyznacznik tego, co w naszej osobie może podobać się innym. Badania na ten temat przeprowadzili naukowcy z Uniwersytetu w Lubece. Wybrali ponad stu ochotników, połowę mężczyzn i połowę kobiet, po czym poddali ich eksperymentowi. Polegał on na przedstawieniu im filmów, na których osoby płci przeciwnej prezentowały swoje reakcje na dwie emocje: smutek i złość. Następnie zapytano ich o poziom zainteresowania, jaki wzbudziły w nich poszczególne osoby z filmów, przy jednoczesnej obserwacji aktywności ich mózgu.  Okazuje się, że najbardziej podobają nam się osoby, które wyrażają swoje emocje w ten sam sposób co my. Czyli te, których postępowanie jesteśmy w stanie zrozumieć i się z nim utożsamić.  Wszystko przez to, że ośrodek w naszym mózgu, który odpowiada za empatię i odczytywanie reakcji otoczenia, współpracuje z ”ośrodkiem nagradzania siebie”. To dzięki niemu czujemy się pewni siebie i zadowoleni ze swoich sukcesów, takich jak rozumienie drugiej osoby.  To oznacza, że możemy przestać przejmować się odrobiną cellulitu na pośladkach i zbyt wąskimi ustami. Inne osoby przyciągnie przede wszystkim podobieństwo naszych dusz."
