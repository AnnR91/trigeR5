links,bodies
http://kuchnia.wp.pl/smaki-polski-przysmak-prosto-z-bilgoraja-6107978907371137a,"Smaki Polski: Przysmak prosto z Biłgoraja  Kto raz spróbuje pieroga biłgorajskiego, będzie chciał wracać do tego smaku. Ten przysmak, wypiekany tradycyjnie w Biłgoraju i okolicach przeżywa właśnie swój renesans. Dawniej odgrywał rolę świątecznego pieczywa, dziś kupimy go na regionalnych jarmarkach, targach i w wielu lubelskich piekarniach.  Pieróg biłgorajski, zwany krupniakiem, przypomina wyglądem pasztet, pieczeń rzymską czy babkę ziemniaczaną. Przed laty wypiekano pierogi w chlebowym piecu, bez blaszki, posypując spód otrębami. Dziś używa się foremek – podłużnych lub okrągłych i piekarników elektrycznych.    Najważniejszym składnikiem, potrzebnym do przygotowania tego przysmaku jest kasza gryczana.  Łączy się ją z ugotowanymi ziemniakami, twarogiem, jajkami i śmietaną. Farsz można urozmaicić, dodając do niego miętę, grzyby, czy skwarki ze słoniny lub wędzonki. Po przekrojeniu widać wyraźnie wszystkie składniki. Masa, mimo że zbita i mięsista, daje się łatwo rozkruszyć widelcem. Wierzch powinien być przypieczony na złocisty kolor. Pieróg biłgorajski świetnie smakuje na zimno i na ciepło – podsmażony na maśle. Do tego kubek kefiru lub zsiadłego mleka. Można wyróżnić dwie wersje pieroga biłgorajskiego – w drożdżowej skórce (kaszak) i bez skórki (łysy pieróg).  Dawniej mawiano, że bez pieroga nie obejdzie się żadne święto. Ten wypiek towarzyszył człowiekowi od narodzin aż do śmierci. Podawano go na chrzcinach, weselach, podczas świąt Wielkanocnych i Bożego Narodzenia, na pogrzebach. Obdarowywano nim kolędników i obdzielano żebraków. Ze względu na świąteczny charakter wypieku oraz jego charakterystyczny wygląd, pieroga nazywano biłgorajskim tortem i dekorowano.    W 2005 roku potrawa została wpisana na Listę Produktów Tradycyjnych charakterystycznych dla Lubelszczyzny. Składniki: 2 kg ziemniaków, 1 kg tłustego twarogu, 0,8 kg ugotowanej kaszy gryczanej, 6 jajek, 1 szklanka śmietany, słonina, smalec, sól, pieprz, mięta (może być suszona). Przygotowanie: ziemniaki obierz, ugotuj i odcedź. Kaszę gryczaną wsyp do ugotowanych ziemniaków, garnek przykryj pokrywką i odstaw na pół godziny. Ser biały starannie pokrusz, słoninę pokrój w kostkę i stop. Miętę rozetrzyj w moździerzu. Ziemniaki z kaszą przełóż do miski. Dodaj biały ser, tłuszcz ze skwarkami, śmietanę i jajka. Wymieszaj. Masę przełóż do keksówki, wysmarowanej smalcem i starannie ugnieć, by nie było pustych przestrzeni. Wierzch wygładź i zwilż wodą (można posmarować jajkiem). Pieróg wstaw do nagrzanego piekarnika nagrzanego do 180 stopni i piecz przez ok. 1,5 godziny."
http://kuchnia.wp.pl/david-gaboriaud-gotowanie-to-moj-sposob-na-zycie-6106938784712833a,"David Gaboriaud: gotowanie to mój sposób na życie David Gaboriaud to kucharz z zamiłowania, kulinarny coach i pasjonat życia. Ma polsko-francuskie korzenie. Prowadzi autorski program kulinarny „David w Europie” w telewizji Kuchnia+. Jest zwolennikiem tradycyjnych, regionalnych produktów i celebrowania posiłków. David zdradza, co przywoziła jego babcia z Polski, kiedy przyjeżdżała do Paryża na święta i jaki miał patent na podrywanie dziewczyn. WP Kuchnia: Pana mama jest Polką, a tata Francuzem. Gdzie się poznali?
Mama studiowała na Sorbonie. Kiedy w Polsce wybuchł stan wojenny, rodzice poradzili jej, aby została we Francji. Szukała pracy jako instruktorka narciarstwa i animatorka na koloniach. W końcu zaczęła pracę w firmie mojego ojca, która organizowała wyjazdy dla dzieci. Tak się poznali. Mam dwóch braci. Od małego mieliśmy kontakt z Polską, głównie poprzez język, no i kuchnię. Kiedy byliśmy mali, mama mówiła do nas po polsku. Przygotowywała też dla nas typowo polską kaszę mannę na mleku czy takie małe kanapeczki z różnymi dodatkami.  David Gaboriaud: Jakie jeszcze smaki pamięta pan z dzieciństwa? Dominowała kuchnia polska czy francuska?
Mama bardzo szybko nauczyła się kuchni francuskiej i to ona gotowała nam na co dzień. Tata, który był bardzo zapracowany, pomagał jej w weekendy. To był mix polskiej i francuskiej kuchni. Rodzice zaszczepili we mnie i moich braciach zainteresowanie gotowaniem. To była okazja do wspólnego spędzania czasu i długich rozmów. A w święta odwiedzali nas dziadkowie z Polski. Pamiętam, jak nasza świętej pamięci babcia przywoziła ze sobą wielkie torby wypchane polskim jedzeniem – wafelki czekoladowe, kiszone ogórki, paszteciki, pasztety, kiełbasy, kabanosy. Cały czas mam w głowie te wszystkie smakołyki.  Regularnie odwiedzał pan Polskę, a w 2006 roku był pan w Warszawie na studenckiej wymianie Erasmus. Co jadał pan jako student?
Z domu wyniosłem nawyk gotowania i poszukiwania dobrych produktów. Zawsze starałem się, czy to na małych bazarkach, czy w supermarketach, kupić wartościowe, tradycyjne produkty i z nich przygotowywałem sobie posiłki. W pokoju czy mieszkaniu, które wynajmowałem, zawsze miałem małą elektryczną kuchenkę. Gotowałem proste, skromne dania, które nie wymagały zbyt długiej obróbki. Wiadomo – czas. Studenci nie mają go zbyt wiele (śmiech).  Zawsze starałem się wstać wcześniej, żeby rano zrobić śniadanie. Często zapraszałem też gości na kolacyjki, wtedy wspólnie przygotowywaliśmy jedzenie. Poza tym gotowanie to świetny patent na podrywanie dziewczyn, zawsze działa (śmiech). Francuzi mają trochę inne podejście do tego tematu niż Polacy. We Francji zwracamy szczególną uwagę na jakość produktów, na wspólne celebrowanie posiłków. Taka jest francuska kultura jedzenia. Mamy to we krwi.  Zatrzymajmy się na chwilę przy kuchni francuskiej. Wydaje się, że Francuzi codziennie zajadają się ślimakami czy żabimi udkami…
To stereotyp. Przecież Polacy też na co dzień nie jedzą flaków czy bigosu. Ślimaki, żabie udka, foie gras jada się sporadycznie. Esencją kuchni francuskiej są sery. Wystarczy przypomnieć zdanie generała de Gaulle’a, który powiedział, że trudno rządzić krajem, w którym jest więcej serów niż dni w roku. I rzeczywiście tak jest. Sery to francuska duma narodowa. Każdy region ma swój ser. Na rodzinnym spotkaniu przed deserem zawsze na stole pojawia się deska serów. Ale jakby zapytać Francuza, jakie danie jest najbardziej typowe, to pewnie wskazałby niedzielnego pieczonego kurczaka, czyli poulet roti. Mieszkaliśmy przez 20 lat w Paryżu. Pamiętam jak w każdą sobotę albo niedzielę kupowaliśmy tego kurczaka na bazarze Marche. One się tam piekły na rożnie nad ogniem. Mama podawała go z ziemniakami, a tata przygotowywał sałaty z różnymi sosami, bo jest w tym mistrzem. Zawsze też był jakiś deser – ciasto albo tarta. To było popisowe menu mamy, takie prawdziwe comfort food, a nie ślimaki czy żabie udka.    Co łączy kuchnię polską i francuską?
Ostatnio tych podobieństw jest coraz więcej. Wraca się do tradycyjnych smaków, zwraca się uwagę na jakość produktów. Ważna jest sezonowość, lokalność. Ale wcześniej kuchnia polska i francuska również miały ze sobą wiele wspólnego. Kiedy zacząłem się tym interesować, czytać, odkryłem, że kucharze, którzy pracowali na królewskich dworach w Polsce i we Francji, przyjeżdżali na wymiany. Zdobywali nowe doświadczenia, poznawali produkty, receptury. Na polskich stołach pojawiało się to samo, co na francuskich – dziczyzna, ryby, kapłony, kasztany, najróżniejsze przyprawy. W Wilanowie jest taki kucharz, który wraca do tych starych smaków.   Pana mottem jest „Jeść dla przyjemności, a nie tylko odżywiać się”.
Cały czas idę w tym kierunku. To jest właśnie związane z francuską kulturą jedzenia, gotowania. Ważna jest cała ta otoczka – wybieranie i kupowanie składników, przygotowywanie posiłku, nakrywanie i dekorowanie stołu – kwiaty, ozdoby, naczynia, sztuka serwowania dań. To wszystko sprawia, że jedzenie staje się jeszcze przyjemniejsze. Ważne jest też to, by ten, kto gotuje, znalazł czas, by usiąść ze swoimi gośćmi, a nie tylko stał ciągle w kuchni. Moja mama jest w tym bardzo dobra. Zawsze to podziwiałem. Chodzi o to, by celebrować posiłek – usiąść, porozmawiać.  Szczególnie Wielkanoc to taki dzień, kiedy siedzimy razem z rodziną przez wiele godzin przy stole, jemy, potem wychodzimy do ogrodu czy do parku. Dzieci szukają tam pochowanych wcześniej przez rodziców czekoladowych jajek. Potem wracamy do domu i dalej biesiadujemy. Na stole tradycyjnie jest jagnięcina, ziemniaczki, soczewica, różne sałatki. Mam taki obraz przed oczami – jesteśmy u cioci, bawimy się z braćmi, dorośli siedzą przy stole, jeden grilluje mięso, drugi serwuje wino, rozmawiają. To jest właśnie nasz sposób na świętowanie i celebrowanie posiłków. Powtarzam to w swojej pracy, na warsztatach, no i z przyjaciółmi.    Wielu kucharzy twierdzi, że gotowanie przed kamerą jest bardzo trudne. Pan od kilku lat prowadzi autorski program w Kuchni+, organizuje warsztaty, live cookingi, indywidualne sesje kulinarno-coachingowe. Jest trema?
Zawsze mam tremę. Ona motywuje i mobilizuje. Odcinki programu nagrywamy raz w roku, jeżdżąc przez miesiąc po Europie. Zawsze ten pierwszy dzień przed kamerą jest najtrudniejszy, ale potem szybko się oswajam. Pamiętam, jak nagrywaliśmy pilotażowy odcinek. To było jakieś cztery albo pięć lat temu. Mój polski nie był jeszcze wtedy tak dobry jak teraz i już w pierwszym zdaniu się przejęzyczyłem. Poszedł śmiech na planie. Mam to nagranie do tej pory i kiedy zdarza mi się gorszy dzień, to je włączam, od razu poprawia mi to humor.    Czym różni się gotowanie na ekranie czy podczas warsztatów od gotowania w swojej kuchni?
Kiedy gotujemy w domu, mamy czas, nie musimy się spieszyć, używamy miliona różnych talerzyków, garnków, patelni, możemy popełniać błędy. Gotowanie na warsztatach to zupełnie inna sprawa. Chcę podzielić się swoją wiedzą, doświadczeniem, pasją. Prowadzę warsztaty dla dzieci, studentów, pracowników firm, korporacji. Klienci płacą za udział w tych warsztatach, dlatego chcę ich nauczyć jak najwięcej. Czuję się za nich odpowiedzialny. Przekazuję im swoją energię, pasję. Każda grupa jest inna, dlatego dostosowuję się do ich potrzeb i oczekiwań. Zdarza się, że na początku uczestnicy są trochę spięci. Ja również, bo przecież trema to część show, ale uśmiecham się i potem już wszystko idzie dobrze. Trzeba się dopasować do klienta, ale jednocześnie trzeba być sobą, nikogo nie udawać, nie grać. Ludzie doceniają to, że nie zakładam przy nich maski. Zdarzają się czasem nieprzewidziane sytuacje. Ostatnio, kiedy robiłem na warsztatach lody bananowe, spaliłem blender (śmiech). Na szczęście mój asystent szybko pożyczył z hotelowej kuchni zastępcze urządzenie i uratował sytuację. Na takie wpadki trzeba być przygotowanym. Jesteśmy ludźmi, mamy prawo do błędów. Nawet największy szef kuchni może się pomylić. Sztuką jest wybrnąć z tej sytuacji z uśmiechem, a nie z nerwami. Trzeba szukać nowych rozwiązań i iść dalej. Chodzi o to, by gotować z radością i na luzie, bo gotowanie ma być przyjemnością pod każdym względem. Wiele pan podróżuje, poznaje nowe smaki i przekonuje do nich innych w swoich programach. Czy jest coś, czego sam by pan w życiu nie tknął?
Próbuję wszystkiego, do tego samego namawiam innych. Szczególnie staram się przekonać dzieci, żeby próbowały nawet tego, co im się wydaje niedobre. Jeśli nie spróbujesz, to nie dowiesz się, jak pachnie, smakuje, jaką ma strukturę. Często nie chcemy czegoś wziąć do ust, bo wiemy jaki proces produkcyjny się za tym kryje. Tak jest np. z foie gras, ale ja uważam, że trzeba się przekonać o wszystkim na własnej skórze. To, że nie lubisz czegoś teraz, nie znaczy, że za parę lat nie zmieni ci się smak. To się sprawdza zwłaszcza u dzieci. Pamiętam, że jak zaczynałem osiem lat temu prace w Polsce, w korporacji, nie piłem kawy. Powoli moje upodobania się zmieniły i teraz kawa mi smakuje.  Co gotuje pan po powrocie do domu? 
Testuję w domu dużo różnych potraw, które potem przygotowuję na warsztatach. Ale jak gotuję dla siebie, to opieram się na warzywach. Surowe, gotowane na parze, smażone metodą stir fry. Rano chętnie sięgam po owoce. Jak mam mniej czasu, to robię szejki czy koktajle. Lubię jajka w różnej postaci – jajecznica, omlet, sadzone, w koszulce. Dużo podróżuję i do domu zawsze wracam z głową pełną pomysłów, inspiracji. 
Trzy tygodnie temu byłem w Tajlandii, jadłem tam pyszne, ostre dania. Potem w domu jeszcze przez jakiś czas gotowałem te dania, żeby jeszcze trochę przedłużyć tę kulinarną rozkosz. Ostatnio odwiedziłem rodziców, którzy mieszkają w Alpach. Przywiozłem stamtąd kilka tradycyjnych, regionalnych serów. Uwielbiam je.    Gdyby nie był pan kucharzem, to kim? 
Myślałem o tym. Skończyłem we Francji szkołę biznesową, kierunek marketing zrównoważonego rozwoju i fairtrade. Chciałem pracować w agencjach ratingowych, które wspomagają duże korporacje. Po zakończeniu studiów rozpocząłem swoją karierę w dziale marketingu francuskiej firmy leasingowej w Polsce.To było osiem lat temu. W tym czasie równolegle zacząłem gotować. Przez sześć lat łączyłem pasję do gotowania z pracą w korporacji. W końcu wybrałem to, co podpowiadało mi serce – kuchnię. Tak więc, gdybym nie był kucharzem, pewnie zajmowałbym się marketingiem i wiele bym podróżował."
http://kuchnia.wp.pl/kotlety-baranie-z-sosem-soubise-wg-przepisu-z-1904-roku-6105867559420545a,"Kotlety baranie z sosem Soubise wg przepisu z 1904 roku Jeszcze przed wojną kotlety z baraniny przodowały na polskich stołach. Dziś niesłusznie kojarzone są jedynie z orientalnymi daniami czy góralskimi propozycjami. Gdy znajdziemy dobre źródło mięsa, z pomocą przyjdą lokalni rzeźnicy, to przygotowanie dania nie zajmie więcej niż 10 minut. W cyklu ""Sentymentalny Wtorek"" polecamy przepis ba doskonałe danie z baraniny, które można przygotować nie tylko od święta. Kotlety baranie najlepiej smakują w towarzystwie aromatycznego sosu Soubise. Pod tą melodyjną nazwą kryje się niepozorna cebula. Mówiąc kulinarnym językiem to sos beszamelowy z dodatkiem duszonej do miękkości cebuli. Doskonale podbija smak mięsa, nadając mu dodatkowej głębi. Wyjątkowej konsystencji cebuli nadaje prosty trik - przeciera się ją przez sito za pomocą drewnianej łyżki. Cebule obrać, sparzyć wrzącą wodą i dusić z masłem na wolnym ogniu nie doprowadzając do zrumienienia. Rozprowadzić odrobiną wody lub rosołu i przetrzeć przez sito lub zblendować na gładką masę. W osobnym naczyniu rozprowadzić mąką 250 ml słodkiej śmietanki lub mleka, dodać przetarte cebule i szczyptę soli, doprowadzić do zgęstnienia. Kotlety delikatnie rozbić i tuż przed przygotowaniem natrzeć niewielką ilością soli i pieprzu. Posmarować z obu stron oliwą i kłaść na mocno rozgrzanej patelni. Smażyć ok 3-4 minut z obu stron do nabrania rumianego koloru. Po zdjęciu z patelni mięso powinno odstać co najmniej 4-5 minut przed podaniem. Kotlety podawać polane sosem z dowolnymi warzywami i pieczonymi ziemniaczkami.Zobacz także: knedle ziemniaczane z grzybami i kapustą"
http://kuchnia.wp.pl/pierekaczewnik-tatarski-przysmak-na-twoim-stole-6105511639745153a,"Pierekaczewnik – tatarski przysmak na twoim stole Pierekawecznik to tradycyjny świąteczny wypiek polskich Tatarów. Do dziś popularny na Podlasiu i zarejestrowany jako polski produkt tradycyjny. Stare porzekadło mówi o pierekaczewniku, że łatwiej go zjeść, niż zrobić. Dlaczego? O tym opowiada pani Janina Bielak. Na tatarskich stolach pierekawecznik pojawiał się rzadko, jego przygotowanie było bowiem bardzo pracochłonne i kosztowne. Podawano go w czasie święta Bajramy lub na inne specjalne okazje.
– Rodzina ze strony męża ma tatarskie korzenie. Co roku staramy się jeździć do Studzianki na spotkania rodzin tatarskich. Rozmawiamy, wspominamy. Kobiety przygotowują potrawy, jest i strzelanie z łuku i jazda konna. Tam zetknęliśmy się z tradycją tatarską, ze strojami, potrawami – mówi Janina Bielak. – Gotowanie to domena kobieca. W czasie naszych wyjazdów nauczyłam się przygotowywać tradycyjne tatarskie potrawy. To specyficzna, dość tłusta kuchnia, ale niesamowicie smaczna. Ma jedną cechę – nie używa się w niej mięsa wieprzowego. Jedną z pierwszych, potraw, którą poznałam jest właśnie pierekaczewnik. Składa się on z kilku cienkich warstw ciasta, przełożonych farszem – baraniną, wołowiną, serem, śliwkami lub masą jabłkową. Co, ważne, nie należy mieszać rodzajów użytego do nadzienia  mięsa  ani owoców. Przepisy na tę potrawę były przekazywane z pokolenia na pokolenie od XVIII wieku. Recepturę po raz pierwszy spisano w latach 30. ubiegłego wieku. Swoją nazwę zawdzięcza sposobowi przygotowania. Pieriekatywat oznacza po rosyjsku „przewałkowywać”.  – Pierekaczewnik przyrządza się z cienko rozwałkowanego ciasta makaronowego, przełożonego mięsny lub słodkim nadzieniem. Robi się go tak: kilogram mięsa (baranina, gęsina, indyk lub kurczak) sieka się z trzema cebulami, solą i pieprzem. Z kilograma mąki pięciu żółtek, łyżeczki soli, łyżeczki oleju, pół litra ciepłej wody wyrabia się ciasto. Co najmniej przez pół godziny. Następnie dzieli się ją na sześć równych części. Każdy kawałek trzeba rozwałkować tak jak  ciasto  na makaron, a później rozciągnąć w rękach, aby był przejrzysty. Następnie płaty smaruje się sklarowanym masłem lub gęsim smalcem i układa jeden na drugim. Na ostatnią warstwę nakłada się farsz. Ciasto zwija się jak roladę. Górę trzeba posmarować roztopionym masłem, ułożyć w prodiżu w kształcie półksiężyca. Piec, aż ciasto będzie złociste – opowiada pani Janina. Danie podaje się na gorąco lub jako zimną  przekąskę.  Możemy go spróbować na Podlasiu w tatarskich kwaterach agroturystycznych lub restauracjach, serwujących tatarskie specjały.
W 2005 roku pierekaczewnik został wpisany na Listę produktów tradycyjnych Ministerstwa Rolnictwa i Rozwoju Wsi w województwie podlaskim. Natomiast od 2009 roku posiada status Gwarantowanej Tradycyjnej Specjalności – produktu prawnie chronionego w Unii Europejskiej."
http://kuchnia.wp.pl/golabki-na-trzy-sposoby-6105503446303873a,"Gołąbki na trzy sposoby Andrzej Polan przygotował dla was gołąbki na trzy sposoby: z młodej kapusty z ziemniakami na podlaski sposób, z rzymskiej sałaty z indykiem i kaszą jaglaną oraz z włoskiej kiszonej kapusty z wieprzowiną i kaszą jęczmienną. Kucharz pokazał również, co zrobić, aby kapusta podczas gotowania nie straciła swojego koloru."
http://kuchnia.wp.pl/forszmak-postny-ze-sledzia-6103397044753537a,"Forszmak postny ze śledzia Forszmak to jedno z dań kuchni staropolskiej, które zdecydowanie warte jest odświeżenia. Tradycyjnie tę tanią i sycącą potrawę podawano w chłopskich domach – zgodnie z zaleceniami jadano ją na śniadanie albo jako przystawkę tuż przed zupą. W cyklu Sentymentalny wtorek proponujemy postną zapiekankę według przedwojennego przepisu z ""Kucharza Warszawskiego"". W praktyce forszmak to rodzaj ubogiego pasztetu. Zazwyczaj resztki pieczeni mięsnej gospodynie mieliły ze śledziem, gotowanymi w mundurkach ziemniakami, cebulą, a następnie jednolita masa była zapiekana. W okresie Wielkiego Postu przysmak ten piecze się bez dodatku mięsa. Śledzie wymoczyć, pozbawić ości i drobno posiekać. Kartofle ugotować, pokroić w kostkę i podsmażyć na maśle. Cebulę utrzeć na tarce lub bardzo drobno pokroić i wymieszać z ziemniakami i śledziem. Dodać 2 całe jajka, kilka łyżek śmietany, 2 łyżki masła i opcjonalnie - kilka łyżek rosołu, doprawić i wymieszać. Masę przełożyć do formy wysmarowanej masłem i wysypanej bułką tartą, posypać jeszcze z wierzchu bułką i zapiec 30 minut w piekarniku nagrzanym do 200 stopni C. Wyjąć z formy, ozdobić i podawać z masłem zagotowanym z łyżką śmietany.Zobacz także: najlepszy przepis na pierogi leniwe"
http://kuchnia.wp.pl/gin-charakterystyka-kalorie-zastosowanie-w-kuchni-6109449156360321a,"Gin – charakterystyka, kalorie, zastosowanie w kuchni Wbrew pozorom gin stanowi sporą konkurencję dla wódki. Uchodzi bowiem za alkohol, który daje się mieszać ze wszystkim. Najbardziej znany jest oczywiście gin z tonikiem i limonką albo martini, czyli mieszanka ginu z wermutem. Jałówcówka ma rozmaite zastosowania i do niejednego może się w kuchni przydać. Jest jednak jednym z najbardziej kalorycznych alkoholi. Popularna nazwa dla ginu to jałówcówka. Do przedestylowanego spirytusu dodaje się bowiem jagody jałowca pospolitego, zioła i przyprawy, dzięki czemu powstaje klarowny, bezbarwny napój.  Następnie, kiedy gin nabierze już pożądanego smaku i aromatu, jest mieszany z wodą i ponownie destylowany, żeby uzyskał odpowiednią moc. W butelce ginu powinno być ok. 35–40% alkoholu. Czasami do produkcji ginu używa się także owoców cytrusowych. Możemy również spotkać się z takimi odmianami, które zawierają anyż, arcydzięgiel, korzeń fiołka, lukrecję czy cynamon. Gin ma specyficzny, nieco cierpki posmak jałowca i roślinny aromat, który nie wszystkim może przypaść do gustu. Znany na całym świecie drink składający się z ginu z tonikiem i limonki został wymyślony właśnie po to, żeby zniwelować gorycz jałówcówki. Gin powstał w dawnej Holandii (dzisiaj Belgia i Niderlandy) w XVII wieku. Wtedy nazywany był geneverem. Dostał się do Anglii za sprawą Wilhelma II, gdzie zaczął funkcjonować pod skróconą nazwą. Obecnie Brytyjczycy słyną z produkcji ginu, a dwie jego najpopularniejsze odmiany: Dry gin i London dry gin powstały właśnie na wyspach brytyjskich. Niejednokrotnie, pijąc alkohol, ulegamy złudzeniu, że nie dostarczamy w ten sposób zbyt wielu kalorii do organizmu, a największym grzechem imprezowym są słone przekąski. Niestety to błąd, zwłaszcza w przypadku drinków z ginem. W jednym kieliszku martini jest 78 kcal, a wiadomo, że rzadko kończy się na jednym.  Gin z tonikiem i limonką to z kolei aż 200 kcal i 14 g węglowodanów, a to za sprawą słodzików używanych do produkcji toniku. Pamiętajmy też o dodatkowych kaloriach, jakie wpadają do kieliszka wraz z rozmaitymi syropami, które mają niwelować posmak ginu. Bardzo długo gin był w Polsce wypierany przez wódkę, która zastępowała jałówcówkę w wielu drinkach. Ostatnio jednak barmani coraz częściej sięgają po gin, który w formie martini albo popularnego drinka z tonikiem bez trudu można dostać w barach. Jednak żeby zabić gorycz właściwą ginowi można go mieszać nie tylko z tonikiem – ten jest dosyć kaloryczny i ma dużo cukru – ale także z wieloma sokami.  Gin z sokiem pomarańczowym lub cytrynowym np. stanowi bazę do popularnego drinka – tzw. gin collins. Gin jest także świetną alternatywą alkoholową dla pań. Można go bowiem połączyć z colą i dowolnym czerwonym sokiem, żeby uzyskać tzw. babski gin. Gin jest też znakomitym aperitifem. Wypity przed posiłkiem zaostrza apetyt i pozwala lepiej odczuwać smaki potraw. Warto także wykorzystywać go w kuchni, dodając do deserów, np. musu owocowego czy galaretki."
http://kuchnia.wp.pl/przyspieszamy-metabolizm-6054909290669185a,"Przyspieszamy metabolizm Przemiana materii to zdolność organizmu do spalania większej ilości kalorii. Problem w tym, że u każdego z nas jest ona inna, a do tego może to zależeć od tak banalnych czynników jak wzrost, wiek, czy płeć. Pojawia się więc pytanie - jak można zwiększyć spalanie tłuszczu jedząc określone produkty? Przemiana materii to zdolność organizmu do spalania większej ilości kalorii. Problem w tym, że u każdego z nas jest ona inna, a do tego może to zależeć od tak banalnych czynników jak wzrost, wiek, czy płeć. Pojawia się więc pytanie - jak można zwiększyć spalanie tłuszczu jedząc określone produkty?  Wiadomo, że odżywianie ma kluczowe znaczenie w procesie odchudzania. Przejdźmy więc do rzeczy i dowiedzmy się, co ma wpływ na szybsze spalanie kalorii. Co jeść...  Przede wszystkim wybieraj produkty bogate w jod (ryby i owoce morza, szpinak, szczypiorek) i błonnik (gruboziarniste kasze, razowe pieczywo, warzywa, owoce). W twojej codziennej diecie nie powinno zabraknąć białka. Ponieważ bardzo trudno je strawić, organizm wykorzysta do tego celu więcej energii. Dobre źródła białka to chuda wołowina i wieprzowina, ryby, białe mięso, jaja, a także niskotłuszczowe koktajle mleczne. Właśnie - pij mleko! Wcale nie dlatego, że będziesz wielki, ale z powodu wapnia, który także przyspiesza metabolizm. Jeśli nie lubisz produktów mlecznych, postaw na zielone warzywa liściaste. Morskie ryby są bogate w tłuszcze omega-3, które obniżają poziom leptyny (hormonu bezpośrednio związanego z metabolizmem). Jedząc je spalasz więcej tłuszczu. Pieprz, papryka i chilli zawierają kapsaicynę. Przyspiesza pracę serca i metabolizmu. Podobno ostro doprawione potrawy potrafią przyśpieszyć spalanie zjedzonych kalorii nawet o 23 procent! Poza tym do potraw dodawaj przyspieszające trawienie przyprawy takie jak imbir, cynamon, bazylię, oregano, estragon, a do dań z warzyw i owoców - orzechy, pestki dyni, ziarna słonecznika lub sezamu.  Pij dużo wody. Najlepiej, aby było to 8 szklanek dziennie. Nie musi to być koniecznie woda mineralna, ale to najlepszy wybór, bo nie ma kalorii. Poza tym jest potrzebna do prawidłowej pracy układu trawienia, a jej brak powoduje spowolnienie nie tylko spalania, ale wszystkich czynności. W efektywniejszej przemianie materii pomoże ci chrom, który ustabilizuje poziom cukru we krwi. Zażywaj go jako suplement diety. Trawienie wspomaga też kofeina, a więc kawa i zielona herbata są bardzo na miejscu. ... i jak jeść?  Najprostszym sposobem jest zwiększenie liczby posiłków. To nie żart! Jeśli jesz częściej, masz szybszą przemianę materii. Oczywiście pod warunkiem, że porcje będą mniejsze niż podczas normalnych, choć rzadszych posiłków. I w tym miejscu uwaga - nie należy odchudzać się zbyt intensywnie! Prowadzi to bowiem do spowolnienia przemiany materii. Rozwiązaniem jest stosowanie co jakiś czas diety o zdecydowanie wyższej kaloryczności. Metabolizm przyspiesza również po śniadaniu. To dlatego wszyscy eksperci podkreślają, że jest to najważniejszy posiłek w ciągu dnia. Można powiedzieć, że wyrywa powoduje pobudzenie układu trawiennego po wielogodzinnym śnie. Pozwala też utrzymać masę mięśniową, a skoro już o tym mowa - mięśnie, to także szybsze spalanie. Dlatego warto o nie zadbać. Trening kardio (np. rower, bieganie, wiosła) powinien trwać przynajmniej 40 minut. qk"
http://kuchnia.wp.pl/najsilniejsze-przeciwutleniacze-w-jedzeniu-6054910399882369a,"Najsilniejsze przeciwutleniacze w jedzeniu! Przeciwutleniacze znajdziemy w wielu produktach spożywczych. Najbogatsze są w nie jednak owoce i warzywa. Wszystko jedno czy są to witaminy, kwasy lub minerały - grunt, że chronią nasze komórki, spowalniając procesy starzenia i redukując ryzyko wystąpienia wielu chorób - w tym nowotworów. Oczywiście wszystko zależy od ilości. Garść suszonych śliwek raz w tygodniu - choć ma bardzo dużo antyoksydantów - nie wpłynie znacząco na nasze zdrowie. Jeśli jednak zadbamy o to, by do każdego posiłku zaserwować produkt, który zawiera cenne przeciwutleniacze, możemy osiągnąć bardzo wiele. Na podstawie badań przeprowadzonych na Uniwersytecie Tufts w Massachusetts, dr Ronald Priori stwierdził, że stosując dietę bogatą w owoce i warzywa o wysokim wskaźniku ORAC (zdolność absorpcji wolnych rodników tlenowych), można podnieść poziom antyoksydantów w krwiobiegu nawet o 20 proc., a co za tym idzie, znacząco spowolnić proces starzenia i wyraźnie zredukować ryzyko wystąpienia wielu poważnych chorób. Na podstawie wieloletnich badań naukowcy sugerują, że powinno się zwiększyć dzienne spożycie produktów bogatych w antyoksydanty, tak by wraz z jedzeniem dostarczać organizmowi minimum 3, a najlepiej 4-5 tys. jednostek ORAC. Biorąc pod uwagę fakt, że większość z nas nigdy nie spotkała się z tym wskaźnikiem, nasuwa się pytanie - czy te 4-5 tysięcy to dużo, czy mało. Oczywiście wszystko zależy od naszych kulinarnych upodobań. Jeśli żywimy się przede wszystkim hamburgerami, pizzą i frytkami osiągnięcie takiej dawki (w codziennej diecie, a nie jednorazowo) może okazać się wyzwaniem. Za to roślinożercy z pewnością przekraczają zalecane minimum. Na szczęście nie ma górnej granicy, dotyczącej ilości przyswajalnych substancji o działaniu antyoksydacyjnym. Jedynym ograniczeniem jest tu zdrowy rozsądek i pojemność żołądka. Naukowcy twierdzą jednak, że przeciętnie pochłaniamy ok. tysiąca jednostek. Nawet jeśli nie jesteśmy miłośnikami warzyw i owoców, warto poznać te o najwyższym wskaźniku ORAC i włączyć je do diety. Jeśli nie dla przyjemności jedzenia, to w celu przedłużenia młodości i z troski o zdrowie. W związku z możliwymi wahaniami jednostek ORAC w owocach i warzywach, wartości prezentowane w różnych zestawieniach nierzadko się różnią. I tak na przykład mangostan – niewielki azjatycki owoc o jednym z największych potencjałów antyoksydacyjnych – osiąga od 17 do 24 tys. jednostek w 100 g produktu. Sok z mangostanu możemy nawet kupić w Polsce, ale musimy przygotować się na spory wydatek – 500 ml kosztuje prawie 60 zł. Za to wystarczy nam kilka łyżek dziennie.   Na szczęście także wiele naszych rodzimych warzyw i owoców cechuje się wysokim wskaźnikiem. Blisko 16 tys. jednostek ORAC ma 100 g aronii, taka sama ilość owoców bzu czarnego – 15 tys., borówek i żurawiny – 9 tys., czarnych porzeczek i suszonych śliwek  – 8 tys., jeżyn – 6 tys., malin – 5 tys. , truskawek i jabłek – ok. 4 tys. Ponad 3 tys. mają czereśnie i agrest. W przedziale 2-3 tys. jednostek ORAC mieszczą się gruszki i egzotyczne pomarańcze. Dużą zawartością antyoksydantów cechują się orzechy – najwięcej jednostek ORAC mają orzechy pekan – 17 tys., włoskie natomiast – 13,5 tys. W warzywach znajdziemy trochę mniej jednostek antyoksydacyjnych, ale biorąc pod uwagę inne cenne dla zdrowia właściwości, nie warto skupiać się tylko na owocach. Najwięcej jednostek ORAC ma fasola czerwona - 8,4 tys., karczochy - 6,5 tys., soja - 5,5 tys., brokuły - 3 tys., kapusta czerwona - 2,4 tys., szparagi - 2,2 tys.  Pamiętajmy jednak, że obróbka termiczna – obojętnie czy będzie to gotowanie, pieczenie lub smażenie znacznie obniża wartość ORAC. Niezwykłe zdolności zwalczania wolnych rodników mają też zioła i przyprawy - cynamon, curry, majeranek, tymianek, chili, pietruszka czy kakao. Tu wartości są naprawdę wysokie - np. goździki suszone posiadają 290 tys. jednostek, oregano suszone – 175 tys., rozmaryn – 165 tys., cynamon – 131 tys., kurkuma 127 tys. W kuchni zazwyczaj używamy zaledwie szczypty danej przyprawy, ale warto pamiętać, że także te składniki pozwalają nam dłużej cieszyć się młodością. Może więc zamiast stosować gotowe mieszanki, sięgniemy po zdrowe i naturalne przyprawy. AD/mmch/kuchnia.wp.pl"
http://kuchnia.wp.pl/dieta-na-stres-6054909849055873a,"Dieta na stres Tempo życia, nadmiar obowiązków, brak równowagi między życiem zawodowym, a prywatnym... to wszystko sprawia, że coraz więcej osób żyje w nieustannym stresie. Ciągłe napięcie emocjonalne nie tylko niekorzystnie wpływa na nasz nastrój i samopoczucie, ale może powodować spadek odporności organizmu i być przyczyną wielu poważnych dolegliwości. Ze stresem można walczyć na wiele sposobów. Pomocny będzie ruch i ćwiczenia relaksacyjne. Konieczna jest też umiejętność odreagowywania emocji i wypoczywania. W walce ze stresem niezwykle pomocna jest także dieta. Dobrze skomponowane dania i wypracowanie odpowiednich nawyków żywieniowych to podstawa. Tempo życia, nadmiar obowiązków, brak równowagi między życiem zawodowym a prywatnym - to wszystko sprawia, że coraz więcej osób żyje w nieustannym stresie. Ciągłe napięcie emocjonalne nie tylko niekorzystnie wpływa na nasz nastrój i samopoczucie, ale może powodować spadek odporności organizmu i być przyczyną wielu poważnych dolegliwości. Ze stresem można walczyć na wiele sposobów. Pomocny będzie ruch i ćwiczenia relaksacyjne. Konieczna jest też umiejętność odreagowywania emocji i wypoczywania. W walce ze stresem niezwykle pomocna jest także  dieta . Dobrze skomponowane dania i wypracowanie odpowiednich nawyków żywieniowych to podstawa. Zdaniem ekspertów największym problemem jest nieregularne jadanie posiłków.
- Od zawsze obserwuję zależność, że osoby, które nie jedzą w ciągu dnia, z reguły objadają się popołudniami. Kiedy w pracy jesteśmy zestresowani, najczęściej nie zwracamy uwagi na swoje żywienie, a nierzadko w ogóle nie poświęcamy czasu na pełnowartościowy posiłek, a jedynie wypijamy napoje z kofeiną. Po powrocie do domu pojawia się tzw. ""wilczy apetyt"" i jest w stanie pochłonąć ogromne ilości jedzenia - tłumaczy dietetyk medyczny Dominika Dietrich-Stefankiewicz z Akademii Skutecznej Diety w Gdańsku.
Specjalistka zobrazowała popularny jadłospis przeciętnego Polaka. Na obiad większość z nas jada  makarony  z gotowymi sosami, w ramach nagrody pochłania słodycze, a z nudów sięgamy po kaloryczne przekąski. Do tego późne kolacje i zazwyczaj małowartościowy sen, kiedy to organizm zamiast się regenerować, zmuszony jest do ciężkiej pracy jaką jest trawienie. Rano wstajemy zmęczeni, niewyspani, nie mamy czasu na śniadanie i koło się zamyka. Ta sytuacja obrazuje system żywienia, który niestety dla wielu osób jest codziennością. Lekceważymy ją, tymczasem może ona prowadzić do bardzo poważnych dolegliwości.
- Konsekwencje mogą być rozmaite. Po pierwsze: nadwaga i otyłość. Pojawia się też złe samopoczucie psychiczne, wywołane zarówno niezdrową dietą i złymi nawykami żywieniowym, jak i przez niekorzystne zmiany sylwetki - tłumaczy dietetyczka. Kolejne skutki to bezsenność, zmęczenie w ciągu dnia, refluks. Uboga w witaminy i minerały dieta oznacza też niedobór energii i podatność organizmu na wiele chorób. O ile nieodpowiednia dieta może być źródłem poważnych problemów ze stresem, o tyle dobrze zbilansowane posiłki mogą wydatnie pomóc się z nim uporać.
- Odstresowująca żywność to taka, która dostarcza organizmowi niezbędnych składników mineralnych i witamin. Posiłki powinny być dostarczane regularnie, co 3 - 4 godziny, a płyny wypijane między posiłkami, nie powinny zawierać cukru - tłumaczy Dominika Dietrich-Stefankiewicz. - Pamiętajmy też, że kawa - po którą sięgamy najczęściej - nie jest płynem nawadniającym. Czarna  zakwasza organizm , co także przyczynia się do zwiększenia zmęczenia i stresu. Menu dla osób zestresowanych i zmęczonych powinno być szczególnie bogate w potas, magnez, witaminę C i węglowodany.
- Osobom zestresowanym poleca się produkty zawierające potas, który obniża poziom ciśnienia krwi. Mogą w tym pomóc zielone koktajle wypijane na kolację, np. z dodatkiem selera naciowego, który obniża stężenie hormonów, które powodują kurczenie się naczyń krwionośnych. Potas, który równocześnie reguluje pracę serca i dba o równowagę kwasowo-zasadową w organizmie znajdziemy m.in. w kakao, czekoladzie, suszonych morelach, pestkach dyni, orzechach arachidowych i włoskich, białej fasoli, pomidorach (zwłaszcza w koncentracie), ziemniakach, bananach czy natce pietruszki. Orzechy, migdały i ziarna dostarczą z kolei sporej dawki magnezu. Jego niedobór powoduje bezsenność, nadmierną nerwowość i pobudliwość.
- Magnez znajdziemy w orzechach, produktach zbożowych, a także w ciemnej czekoladzie i kakao. Warto też sięgać po rośliny strączkowe - dodaje ekspertka. Nie zapominajmy też o witaminie C. To najważniejsze witamina wspomagająca układ immunologiczny. Jej brak w diecie może prowadzić do infekcji i ogólnego przemęczenia organizmu.
- Osoby żyjące w stresie powinny spożywać jak najwięcej produktów zawierających witaminę C. Jej doskonałym źródłem są: czarna porzeczka, natka pietruszki, czerwona papryka, chrzan, brukselka, kapusta włoska i oczywiście owoce cytrusowe. Nie mniejsze znaczenie dla walki ze stresem od witamin i mikroelementów mają węglowodany złożone. Dodają bowiem sił i energii, ponadto są doskonałym paliwem dla mózgu. Przede wszystkim jednak podnoszą poziom hormonów szczęście - serotoniny, dzięki którym łatwiej nam się zrelaksować i odpocząć. Znajdziemy je m.in. w brązowym ryżu, kaszy gryczanej, pęczaku czy pieczywie z pełnego ziarna. Komponując antystresowe posiłki, pamiętajmy jednak, że nawet najbardziej wartościowe produkty nie uczynią cudów, jeśli zapomnimy o podstawowej zasadzie - niewielkie porcje dostarczane organizmowi regularnie! AD/mp/WP Kuchnia"
http://kuchnia.wp.pl/kminek-przyprawa-bez-granic-6054906872316545a,"Kminek - przyprawa bez granic Małe brązowe nasionko. Aromatyczny zapach. Lekko piekący, korzenny smak. To kminek - jedna z najczęściej występujących na ziemi przypraw! I to zarówno pod względem pochodzenia, zastosowania, jak i przydatności w kuchni. Pochodzi z Azji Mniejszej, ale rozprzestrzenił się szybko na tereny środkowej Europy, Ameryki Północnej i północnych krajów Afryki. Głównymi eksporterami są dziś Holandia i Węgry. Właściwie nie sposób wymienić wszystkich miejsc, gdzie uprawia się te podłużne ziarenka. W stanie dzikim spotykany jest w krajach Azji i Europy, a nawet w Afryce, w innych regionach jest uprawiany. W Polsce występuje powszechnie na pastwiskach i łąkach. W naszym klimacie możemy hodować go nawet w ogródku, bo kminek jest odporny na wymarzanie. Historia i zastosowanie... bez granic! 
Kminek znany był już w starożytnym Egipcie, Grecji i Rzymie jako środek ułatwiający trawienie potraw z fasoli i grochu. W średniowiecznej Europie, również w Polsce, był przyprawą do mięs, pieczywa i zup. Stosowano go także do leczenia dolegliwości żołądkowych, przy biegunce, czerwonce, wzdęciach, kolce i jako środek moczopędny. Z uwagi na długi zwyczaj stosowania tej przyprawy, ma nawet kilka tradycyjnych nazw w języku polskim - karolek, karulek, kmin polny, karolek pospolity, kinin, karulek pospolity czy karba. Obecnie wykorzystuje się go jako lek przy braku apetytu, niestrawności, wzdęciach lub często w mieszankach z innymi ziołami. Stosuje się go też w przemyśle kosmetycznym, jako dodatek zapachowy do mydeł, kremów lub perfum. Przydatność kulinarna... bez granic! 
Najciekawsze zastosowanie kminek znajduje jednak w gastronomii. Przyprawa przywodzi na myśl smak wielu potraw typowych dla naszej rodzimej kuchni. Kminek dodajemy do bigosu, kapuśniaku, barszczu, pasztecików, kiełbas czy wiejskiego chleba. Świetnie pasuje też do schabu, ćwikł i pieczonych ziemniaków – tak często spotykanych w polskich daniach. Na szeroką skalę cenią go amatorzy słonych paluszków, czy aromatycznych wódek – kminkówki, duńskiego akwawitu czy niemieckiego likieru kümmel i alasz. Kminkowe alkohole nie tylko wyjątkowo smakują czy wprowadzają nas w stan przyjemnego relaksu, ale i usprawniają trawienie. Bardziej wtajemniczeni zajadają się zupami, których smak świetnie wzmacnia kminek – zwłaszcza grzybowej, jarzynowej, gulaszowej i ziemniaczanej, a nawet rzadziej spotykanej zupy z ciecierzycy czy soczewicy oraz… kminkowej. Ponadto kminek doskonale nadaje się do tłustych mięs i wędlin, szczególnie baraniny i kiełbas. Magiczne ziarenko ma tu znowu działanie podwójne – z jednej strony podnosi  aromat, z drugiej przyspiesza proces trawienia obfitych w kalorie potraw. Jednak nie sposób zapomnieć o nim przygotowując także stosunkowo chude mięsa - wieprzowinę, jagnięcinę czy dziczyznę, które dzięki kminkowi zyskują nową głębię smaku. Dosypuje się go także do past z serów, sosów mięsnych czy potraw z warzyw – zarówno surowych, jak i gotowanych. Idealnie łączy się z kapustami, stąd kiszona kapusta, bigos, kapuśniak  po prostu bez kminku nie smakują tak doskonale. W połączeniu z kminkiem zyskuje też fasola, groch i buraki. Warto dodać go do także do marynat czy różnego wypieków – tu należy wyszczególnić różnego rodzaju pieczywa (nie tylko chleb), a nawet niektóre desery. Dobry skład... bez granic! 
Co zadecydowało o takim sukcesie kminku? Wyjątkowy smak to jedno, ale wyjątkowy skład to drugie. Jarosław Uściński z Restauracji Moonsfera w Warszawie wyjaśnia: Swoją popularność kminek zyskał dzięki olejkowi eterycznemu. W nasionach jest go nawet 20 proc., stąd ten zapach i smak, którego nie sposób zignorować. Zaskoczył mnie też fakt, że kminek spokrewniony jest z selerem, za którym wręcz przepadam. To ta sama rodzina, a w rodzinach już to tak bywa, że są osoby sympatyczne i sympatyczne inaczej. Kminek broni się jak umie, a ma czym, bo oprócz olejku zawiera jeszcze białka, flawonoidy, związki kumarynowe, witaminy, sole mineralne i garbniki działające bardzo pozytywnie na nasz organizm. Ostrożność... bez granic!! 
Kminek dobrze komponuje się z cebulą, czosnkiem, majerankiem, solą, pieprzem i pieprzem cayenne. Należy jednak zachować ostrożność w łączeniu go z innymi przyprawami z powodu silnego aromatu nasionek, a jeszcze bezpieczniej - unikać mieszania ich z innymi ziołami czy dodatkami. Jarosław Uściński dodaje tu jeszcze cenną uwagę:  Spożywać można nie tylko nasiona kminku. Jego młode listki mogą być dodatkiem do sałat, zup, sosów, serów, korzeń natomiast może być gotowany i spożywany jako jarzyna. Najwięcej aromatu nasiona uwalniają po wymieszaniu z solą, można je również zmielić, ale nie zaleca się dłuższego przechowywania ich w tej postaci, ponieważ szybko tracą swój aromat. Należy też zwrócić uwagę na to, z jakiego kminku korzystamy, bo nazwa może mylić. Kminek zwyczajny to opisana powyżej dwuletnia roślina spotykana na całym świecie, wszechobecna w Polsce i kuchni polskiej także. Kmin rzymski, czyli kumin to zupełnie inna historia. Jest  delikatniejszy w smaku i aromacie, i stosowany w postaci mielonej do gulaszów oraz potraw na bazie roślin strączkowych. Z uwagi na nazwę, kminek można pomylić też z czarnuszką, zwaną inaczej kminkiem czarnym. Te małe, ciemne ziarenka dodawane są do pieczonego chleba, do potraw z fasolą, soją i bobem; czasem do potraw mięsnych z baraniną i wołowiną. Znany jest też kminek koptyjski, inaczej adżwan lub ajwain. Ta niezwykle aromatyczna przyprawa dodawana jest w niewielkich ilościach do egzotycznych potraw. Ale spokojna głowa – tylko nazwa jest myląca! Podłużny kształt i niezwykły aromat kminku zwyczajnego jest rozpoznawalny już przy pierwszym kontakcie, zwłaszcza przez tych, którzy znają kapuśniak czy bigos. Adam Komar - szef kuchni restauracji Belvedere w Łazienkach Królewskich w Warszawie: 
Kminek jest przyprawą bardzo charakterystyczną, która nikomu nie jest obojętna. Można się nią zachwycać lub wręcz przeciwnie. Ja zdecydowanie należę do pierwszej grupy. Używam kminku do przyprawiania tłustych mięs, sosów i gulaszów. Przyprawa ta tworzy wokół potraw aurę tajemniczości, pobudzając nie tylko wyobraźnię, ale także organizm do lepszego trawienia. Myślę, że we współczesnej kuchni nie można bać się przypraw i eksperymentów z nimi. Ten wyjątkowy, specyficzny aromat, który nadaje daniom kminek, może stać się inspiracją do zabawy smakiem w każdej grupie potraw – nawet w deserach. Jarosław Uściński - szef kuchni restauracji Moonsfera w Warszawie: 
Już przed wiekami kminku używano prawie do wszystkiego i jako lek na prawie wszystko, nawet, jako odtrutkę na trucizny. Pierwsze wzmianki o kulinarnym wykorzystaniu kminku pochodzą z XIII w. z Anglii. Pannom szczególnie polecano żucie ziarenek kminku dla poprawienia zapachu z ust. W XVII w. był najpopularniejszą przyprawą na terenach obecnej Polski i Niemiec. Nadal jest dodatkiem bardzo popularnym do mięs, wędlin, marynat, pieczywa, czyli do potraw ciężkostrawnych, jego właściwości wiatropędne bardzo pomagają nam dojść do siebie po przejedzeniu się tego typu potrawami. Łatwo komponuje się z jałowcem, majerankiem, cebulą czosnkiem, kolendrą, szafranem. Jest nieodzowny w kapuście, choć nie wszyscy lubią jego smak. Kocha go kapusta kwaszona na żeberkach… i ja także! Przepisy Jarosława Uścińskiego mocno akcentujące kminek i jego korzenno-ciepły aromat Buraczki marynowane w kminkowo malinowym vinaigrette  Składniki:
- buraczki – słoik 350 g mogą być marynowane malutkie w słojach
- miód – 1 łyżka stołowa do smaku
- kminek – 1 łyżka od herbaty do smaku całkiem sporo
- maliny – mrożone ok 50 g do smaku
- ocet jabłkowy – 2 łyżki stołowe
- 50 g marynaty z buraków
- 3 łyżki stołowe wody
- sól i pieprz do smaku
- łyżka oliwy z oliwek extra vergine. Buraczki odlewamy z marynaty. Część marynaty plus ocet jabłkowy, plus rozgnieciony kminek, maliny, woda, sól i pieprz podgrzewamy do ok 70 st. C, dodajemy oliwę (można zmiksować malakserem). W międzyczasie dodajemy miód. Taką marynatą zalewamy buraczki. Są pyszne, a świetnie podkreśla ich smak. Zakąska – pasztet z gęsich wątróbek na nalewce orzechowej podany na bukiecie sałat z marynowanymi buraczkami z kminkiem, octem jabłkowym i malinami (oczywiście gęsie wątróbki normalne, nie przetłuszczone). Składniki:
- wątróbka kacza – 1 kg
- żurawina suszona - 200g
- mielone orzechy włoskie - 100g
- nalewka orzechowa - 100ml
- natka pietruszki  - 1 pęczek
- świeży tymianek - kilkanaście gałązek
- czosnek - 4 ząbki
 - chleb razowy - 2 solidne plastry (mleko do namoczenia chleba)
- sól i pieprz
- miód
- masło - 150 g
- ziele angielskie
- goździki Wątróbkę czyścimy. Chleb moczymy w mleku i wyciskamy, gdy nasiąknie. Żurawinę parzymy ok. 3 minuty i osączamy. Foremki (podajemy plastry) okładamy pergaminem natartym masłem. Wątróbki marynujemy z żurawiną, posiekana natką, nalewką, pieprzem, mielonymi orzechami, posiekanym czosnkiem i tymiankiem. Ten proces trwa ok. 3 do 6 godzin (w chłodni). Następnie rozpuszczamy masło i lekko przestudzonym przelewamy wątróbki, mieszając intensywnie wraz z solą, pieprzem i rozgniecionym zielem angielskim i odrobiną goździków. Najlepiej delikatnie posiekać mięso. Tak przygotowaną masą napełniamy foremki i szczelnie je zamykamy, najlepiej zakręcając folią aluminiową. Pieczemy w kąpieli wodnej ok. 2 godzin w temperaturze 120 st. C, pozostawiamy do wystudzenia. Na drugi dzień podajemy plastrowany pasztet z kawałkiem ciemnego chleba, sałatami i koniecznie z sosem o smaku marynaty buraków tj. dresing octowo – kminkowy z miodem i gałązką świeżych ziół i sałatami Aleksandra Jatczak/magazyn Food Service"
http://kuchnia.wp.pl/pieprz-bialy-wartosci-odzywcze-wlasciwosci-i-zastosowanie-6109452665955969a,"Pieprz biały – wartości odżywcze, właściwości i zastosowanie Pieprz biały jest produktem obróbki owocni pieprzu czarnego, a zarazem najszlachetniejszą częścią tej rośliny. Już w Starożytności zaliczał się do najbardziej wartościowych przypraw, a w epoce nowożytnej stał się prawdziwym rarytasem. Dziś znajduje zastosowanie tak w kuchni (dzięki swojemu aromatowi) jak i w medycynie (dzięki zawartych w nim wartościom odżywczym). Świeżo zmielony biały pieprz jest źródłem wielu ważnych dla zdrowia związków i minerałów, między innymi błonnika, żelaza, magnezu, wapnia, a także tłuszczów i protein. Ponadto, zawiera fosfor, sód, potas, selen i mangan oraz witaminy K, C, B1, B2, B6. Pieprz biały jest również bogaty w różnego rodzaju olejki eteryczne, które wykazują właściwości przeciwzapalne i łagodzące. Pieprz biały wpływa pozytywnie przede wszystkim na układ pokarmowy. Łagodzi biegunkę, niestrawność i inne dolegliwości żołądkowe. Poza tym wzmaga apetyt, reguluje pracę narządów układu pokarmowego, poprawia metabolizm i przyspiesza spalanie kalorii, dlatego zalecany jest osobom walczącym z otyłością.
Pieprz biały ma również działanie detoksykacyjne – przyczynia się do oczyszczania organizmu z toksyn i przyspiesza przemianę materii. Jest skutecznym antyutleniaczem, wpływa korzystnie na cerę i działa antybakteryjnie zwiększając tym samym odporność.
Ponadto pieprz biały może chronić przed rakiem okrężnicy, ma właściwości przeciwzapalne, a w klimacie równikowym wspiera organizm w walce z chorobami tropikalnymi takimi jak malaria czy cholera. Co więcej, sprawdza się w przypadku ukąszeń owadów.
Według ekspertów pieprz biały wpływa korzystnie także na układ nerwowy, neutralizuje drażliwość i uodparnia na stres. Jego działanie nie omija również układu sercowo-naczyniowego: pieprz biały powoduje rozrzedzenie krwi i poprawia jej krążenie, a co za tym niweluje ryzyko wystąpienia chorób związanych z układem krwionośnym.
Stosowanie zewnętrzne preparatów na bazie pieprzu białego pomaga w leczeniu czyraków, a połączenie go z miodem okazuje się świetnym lekarstwem na kaszel i wydzielinę zalegającą w drogach oddechowych. Poza tym, pieprz biały neutralizuje kwasy w jamie ustnej, przez co może usunąć nieprzyjemny zapach z ust. Pieprz biały znalazł zastosowanie w farmakologii. Na bazie jego ekstraktu wytwarzane są między innymi maści rozgrzewające oraz leki o działaniu przeciwbakteryjnym i przeciwzapalnym. 
Pieprz biały stosuje się w wielu kuchniach świata, ale przede wszystkim w indyjskiej, meksykańskiej i kuchniach Dalekiego Wschodu. W przeciwieństwie do pieprzu czarnego i zielonego ma łagodny smak, ale dość mocny zapach.
Pod względem kulinarnym pieprz biały ceniony jest ze względu na swój jasny kolor. Dlatego świeżo zmielony doskonale nadaje się do puree ziemniaczanego czy jasnych sosów i zup. W formie ziaren wykorzystywany jest także w marynatach.
Poza tym pieprz biały podkreśla smak sałatek, warzyw, pasztetów, soków warzywnych, a także wyrobów cukierniczych. Świetnie komponuje się z owocami morza, na przykład krewetkami. Równie doskonale smakuje w akompaniamencie kminku.
Warto pamiętać, że pieprz biały ma najmocniejszy aromat i najwięcej substancji odżywczych świeżo po zmieleniu, dlatego należy go dodawać pod sam koniec gotowania."
http://kuchnia.wp.pl/slodkie-i-zdrowe-idealne-gdy-brakuje-ci-magnezu-i-potasu-6081108306072193a,"Słodkie i zdrowe. Idealne, gdy brakuje ci magnezu i potasu Daktyle - zdrowa słodycz. Zawierają mnóstwo witamin z grupy B, magnezu i potasu, pomagają też przy problemach z trawieniem. Daktyle - zdrowa słodycz, którą warto zastąpić ciastka czy cukierki. O właściwościach tych owoców opowiedziała Agnieszka Cegielska. Pamiętajmy, by przed spożyciem je namoczyć, a nawet umyć. Wszystko dlatego, że daktyle przyjeżdżają do nas z daleka i po podróży są zwykle zanieczyszczone. POLECAMY:  Czekoladowa słodycz bez pieczenia   Pączki pieczone z jabłkiem i cynamonem   Suszone owoce – na co zwracać uwagę?"
http://kuchnia.wp.pl/sprzymierzency-i-wrogowie-skory-6054906354004609a,"Sprzymierzeńcy i wrogowie skóry O  złej kondycji skóry decyduje wiele czynników ?  ciężki podkład pod makijaż, klimatyzacja w miejscu pracy, niefortunnie dobrane kosmetyki, niedostateczna lub zbyt intensywna pielęgnacja, która sprawia, że skóra nie może poradzić sobie z wciąż na nowo dobieranymi produktami z szerokiego rynku środków pielęgnacyjnych. Temu, co określa łacińskie słowo derma,  przyglądają się również dietetycy ? dzięki nim rośnie świadomość, że znaczący wpływ na to, czy skórą się chwalimy, czy staramy się ukryć ją pod zwojami bluzek i szali, ma dieta i związany z nią codzienny jadłospis. Czy dieta oczyszczająca „naprawi” skórę? Bardzo powszechne jest przekonanie o skutecznym działaniu diet oczyszczających – ich autorzy zapewniają, że w wyniku takich kuracji powinniśmy pozbyć się toksyn z organizmu, stracić zbędne kilogramy i znacznie poprawić kondycję skóry, włosów i paznokci. Czy jednak diety oczyszczające przynoszą efekty i sprawiają, że ciało wygląda promienne, jest zdrowe i odpowiednio nawilżone? W ludzkim ciele rzeczywiście gromadzą się toksyny - możemy wtedy czuć się osłabieni. Jednak jeżeli głodzimy swój organizm, nie dostarczając mu pożywienia, wtedy narażamy się na jeszcze gorsze ""zanieczyszczenie"" – ostrzega Katarzyna Kacperska, dietetyk z serwisu Kobiecyporadnik.pl  - Organizm zaczyna produkować ketony, co prowadzi w konsekwencji do odwodnienia, osłabienia czy też napadów stresu. Dalsze ograniczania kalorii, szczególnie pochodzących z białka, prowadzą do zmniejszenia odporności i zwiotczenia mięśni – dodaje. Jeśli więc mamy zamiar poprawić kondycję skóry, włosów i paznokci i przy okazji pozbyć się nadmiernej tkanki tłuszczowej, wybierzmy rozsądniejsze rozwiązanie, niż kilkudniowy „detoks”. Czego należy unikać? Z australijskich badań wynika, że wrogiem, zwłaszcza cienkiej, kobiecej  skóry, są produkty o wysokim indeksie glikemicznym (indeks pozwala określić, czy spożywane produkty szybko, średnio czy wolno podwyższają poziom cukru we krwi i tym samym wpływają na ilość wytwarzanej insuliny).  Wysoki IG zaostrza objawy trądziku, może też spowalniać gojenie się ranek  potrądzikowych. Warto więc zachować umiar w spożywaniu m.in. słodyczy, białego pieczywa, ziemniaków i bananów.  Słodkości warto ograniczać również z innych przyczyn – cukier „kradnie” witaminy, zwłaszcza te z grupy B, zapobiegające powstawaniu zaskórników, a także przetłuszczaniu się skóry. Im więcej słodkich przysmaków zjadamy, tym organizm boryka się z większym niedoborem tych witamin. Efekt? Kłopoty z układem nerwowym, ale i suchość i świąd skóry, pękanie kącików ust i „zajady”. Źle skomponowana dieta sprawia, że skóra twarzy jest brzydka, szara i pozbawiona blasku, a ta z okolic ud i pośladków pokrywa się trudnym do usunięcia cellulitem. W trosce o piękną cerę Ładna, dobrze wyglądająca skóra to skóra nawilżona. Odpowiedni poziom płynów reguluje procesy metaboliczne i pomaga w usuwaniu toksyn z organizmu. Zgodnie z zaleceniami WHO, młoda, zdrowa kobieta powinna wypijać 2,7 litra płynów dziennie. Ponadto, należy tak układać jadłospis, aby nie zabrakło w nim produktów bogatych w cynk, mangan, magnez i selen. Jedzmy więc owoce morza, jajka, warzywa, owoce, nasiona roślin strączkowych, otręby i orzechy (za Jarosz M., Bułhak-Jachymczyk B. „Normy żywienia człowieka. Podstawy prewencji otyłości i chorób niezakaźnych”, 2008). Co jeszcze możemy zrobić? Warto wiedzieć, że sprzymierzeńcami skóry są witaminy: A  - zawarta w jajach, szpinaku, rukoli, wątrobie oraz E - występująca w maśle, brokułach, oliwie z oliwek, migdałach, kiełkach, pestkach dyni i słonecznika. Do jadłospisu dodajmy składniki bogate w beta-karoten (występuje w zielonych i pomarańczowych owocach i warzywach – w szpinaku, marchwi, brzoskwiniach, mandarynkach, pomarańczach) oraz te, z dużą zawartością kwasu foliowego (np. fasola, soczewica, soja, szparagi, brukselka, brokuły, groszek) - zwłaszcza ten ostatni sprawia, że skóra staje się promienna i pełna blasku.   Co jeść, by mieć mniej zmarszczek? Wrogiem starzejącej się skóry jest awokado - badania australijskich naukowców wykazały, że osoby, które jadły często ten owoc, miały mniej zmarszczek niż te, które nie jadły go wcale lub spożywały go sporadycznie. Mimo tego, że jej miąższ jest bardzo tłusty (ok. 30%), ale w odróżnieniu od pizzy czy frytek nie szkodzi naszej sylewtce. Wręcz przeciwnie, dzięki temu treściwemu „ciału” w awokado nagromadzone jest całe bogactwo dobroczynnych dla urody i zdrowia składników: pełnowartościowe białko, witaminy C, E, K, H, PP oraz z grupy B, karoteny a także kwas foliowy, potas, miedź i błonnik. Warto pomyśleć o tym, aby w kuchni znalazły się również tłuste ryby – łosoś lub makrela bogate w selen – to właśnie ten pierwiastek pomaga zwalczać wolne rodniki, przyspieszające pojawienie się zmarszczek. W tekście wykorzystano informacje opublikowane w czasopiśmie Journal of the American College of Nutrition. Aleksandra Dwórznik/mmch"
http://kuchnia.wp.pl/kuchnia-srodziemnomorska-na-co-uwazac-6054905521251457a,"Kuchnia śródziemnomorska - na co uważać? Długie życie, zdrowie, uroda - kuchni śródziemnomorskiej zawdzięczać można wiele. Okazuje się jednak, że i ona może szkodzić. Wcale nie będzie służyła zdrowiu i sylwetce, jeśli nie będziemy przestrzegać pewnych zasad. Włoska, grecka, hiszpańska, prowansalska, ale także kuchnia turecka, tunezyjska i marokańska zaliczane są do tego zacnego grona. Bogactwo kultur oznacza różnorodność i wyrazistość, bo taka w rzeczywistości jest kuchnia śródziemnomorska. Do tego smaczna, lekka, prosta i bardzo zdrowa. Nie oznacza to jednak, że dania gotowane w rejonie Morza Śródziemnego można jadać bez ograniczeń. Nawet ich zagorzali zwolennicy muszą przestrzegać wielu zasad, inaczej z jej cudownych właściwości nici. Po pierwsze oliwa Oliwa z oliwek - każdy się zgodzi, że bez niej kuchnia śródziemnomorska nie istnieje. To śródziemnomorski eliksir długowieczności i dobrego zdrowia, który sławiono już w starożytności. Jest bogata w związki mineralne - fosfor, potas i żelazo, a także witaminy z grupy B, prowitaminę A oraz witaminę C i E. Zawiera też wartościowe nienasycone kwasy tłuszczowe. Ale i na nią trzeba uważać. - Oliwa  z oliwek jest bogactwem krajów śródziemnomorskich, dlatego w kuchni wykorzystuje się ją w dużej ilości - mówi dietetyk Zofia Urbańczyk z Centrum Naturhous. - Popularne potrawy to chleb z oliwą, solą i czosnkiem, makaron z ziołami i oliwą oraz różnego rodzaju sałatki, których nieodłącznym składnikiem jest duża ilość oliwy. Mimo walorów smakowych i zdrowotnych należy pamiętać, że jest to czysty tłuszcz roślinny i zawiera bardzo dużo kalorii. Aby zachować szczupłą sylwetkę należy ograniczyć oliwę do 2-3 łyżek dziennie. Bomba kaloryczna Kozi, owczy, krowi - kuchnia śródziemnomorska szczyci się bogactwem serów. Każdy z krajów posiada własne tradycje serowarskie. Co więcej, ponieważ w przypadku sera kluczowy jest rejon, w którym jest wytwarzany, w różnych miejscach można delektować się innym oryginalnym smakiem.  Włosi słyną z mozzarelli, gorgonzoli i parmezanu. Na Cyprze i w Grecji znajdziemy halloumi. Francja natomiast zaserwuje nam brie czy camembert. - Sery są nieodłącznym elementem kuchni śródziemnomorskiej. Jakkolwiek dostarczają nam cenne aminokwasy, duże ilości niezbędnego wapnia, magnezu, cynku i witamin (A, D, E), większość z nich zawiera znaczne ilości tłuszczu – tłumaczy Zofia Urbańczyk. - Większość serów żółtych i pleśniowych zawiera ponad 40 proc. tłuszczu. Mimo że smaczne, są niezwykle kaloryczne. W kuchni śródziemnomorskiej dosyć często występują różnego rodzaju makarony, które w połączeniu z produktami obfitującymi w tłuszcz, tworzą prawdziwą bombę kaloryczną i przyczyniają się do powstawania nadwagi. Owoce morza na cenzurowanym 
Kuchnia śródziemnomorska słynie też z różnorodności mięs.  Większość z nich u nas jest znacznie mniej popularna. Mięso barana czy kozy, choć zdrowe, nie każdy może jadać. - Są pewne wskazania lub przeciwwskazania – mówi dietetyk. – W kuchni śródziemnomorskiej popularnym mięsem jest baranina. Chociaż ma bardzo dobre walory odżywcze, to należy do mięs tłustych. Należy więc kontrolować  jej spożycie.  Poza tym trzeba uważać na owoce morza. Posiadają  co prawda bardzo cenny skład aminokwasów oraz są bogate w minerały, ale zawierają duże ilości cholesterolu, dlatego osoby o podwyższonym jego poziomie powinny raczej rezygnować z tych przysmaków. ml/mmch"
http://kuchnia.wp.pl/oregano-wartosci-odzywcze-wlasciwosci-i-zastosowanie-6109443283683457a,"Oregano – wartości odżywcze, właściwości i zastosowanie Popularne oregano, w botanice znane jako lebiodka pospolita, kojarzy się przede wszystkim z aromatycznymi daniami kuchni włoskiej. Rzeczywiście, w rejonie Morza Śródziemnego oregano jest przyprawą dobrze znaną już od wieków. Od dawna badane są również jego właściwości lecznicze, dzięki czemu znalazło zastosowanie zarówno w medycynie, jak i kosmetyce. Oregano jest źródłem błonnika, potasu i sodu. Zawiera także kwas askorbinowy, kwas kawowy, żelazo, cynk, magnez i wapń. W tabeli wartości odżywczych oregano znajdziemy również witaminy: A, C, D, B6 i B12. Warto dodać, że bogate jest także w witaminę K, kwasy omega oraz antyoksydanty.  Oregano wyróżnia się działaniem wykrztuśnym, przeciwbiegunkowym, antybakteryjnym oraz oczyszczającym.
Jedną z najważniejszych zalet oregano jest jego korzystny wpływ na pracę układu trawiennego. Wspomaga bowiem produkcję soków żołądkowych, łagodzi wzdęcia i nadmiar gazów, koi bóle żołądkowe, a także niweluje zgagę i niestrawność. Działa pozytywnie na nadmierną fermentację w jelitach i niedoczynność wątroby. Oregano, wraz z innymi ziołami, tworzy kompozycje nadające się do przygotowywania naparów, które wspierają leczenie wrzodów żołądka i niedoczynności wątroby. Ma zastosowanie także w przypadku biegunki i wymiotów.
Oregano działa pozytywnie również na skórę. Przyspiesza gojenie ran i łagodzi uczucie swędzenia. Dawniej wyciąg z oregano stosowano w leczeniu trądu, łuszczycy i grzybicy. Medycyna chińska zaleca jego stosowanie w celu zniwelowania gorączki i stanów zapalnych. Poza tym oregano stosuje się w leczeniu zapalenia górnych dróg oddechowych oraz układu moczowego, a także w walce z wirusem opryszczki. 
Oregano ma pozytywny wpływ na pracę serca, dlatego znalazło zastosowanie w leczeniu chorób związanych z układem krwionośnym. Co ważne dla kobiet, uśmierza także bóle menstruacyjne i, według wielu naukowców, zapobiega różnego rodzaju nowotworom, w tym także nowotworowi piersi.Świeże oregano pomaga również w walce ze zgagą i nadaje się do płukania obolałego gardła, a olejek tymolowy (olejek eteryczny) znajduje zastosowanie we wzmacniających ciało aromatycznych kąpielach. W Starożytności oregano używane było między innymi do farbowania wełny i tkanin. Dziś stosowane są w tym celu odpowiednie barwniki, mimo to ziele zachowało swoje niezwykle wszechstronne znaczenie.
Pierwszym i podstawowym znaczeniem jest obecność oregano w wielu kuchniach świata, przede wszystkim kuchniach krajów śródziemnomorskich. Wraz z innymi ziołami pochodzącymi z tego rejonu świata wchodzi w skład ziół prowansalskich. Oregano dodaje smaku sosom, pizzy i sałatkom. Świetnie komponuje się z różnego rodzaju mięsami, na przykład z jagnięciną czy cielęciną. Świeże listki oregano nadają owocom morza wyrazistszy smak.  Używane jest również w celu aromatyzowania wódek, likierów i wermutów.
Oregano ma zastosowanie także w kosmetyce. Zawarte w nim olejki eteryczne wchodzą w skład różnego rodzaju kosmetyków, w tym płynów do płukania ust i płynów do kąpieli."
http://kuchnia.wp.pl/meksykanska-salsa-i-inne-przysmaki-6109433630365825a,"Meksykańska salsa i inne przysmaki Kuchnia meksykańska to jedna z egzotycznych kuchni, którą pokochali Polacy. Wśród czołowych potraw jest m.in. salsa. Agnieszka Kręglicka i meksykański kucharz Alberto Zarazua-Cutino polecają salsę na trzy sposoby - to bomba smaku i witamin. Na stole pojawiły się też smażoną fasolę, guacamole, marynowaną czerwoną cebulę, quesadillas i tacos."
http://kuchnia.wp.pl/brytyjski-klasyk-w-polskim-wydaniu-6109379143259777a,"Brytyjski klasyk w polskim wydaniu Ulubione danie Brytyjczyków podbiło również podniebienia Polaków mieszkających na Wyspach. Dziś, kiedy Brexit stał się faktem, Polacy masowo szykują się do powrotu, tęskniąc już za smakiem tradycyjnej ryby z frytkami. Nie musimy już pchać się do Londynu, żeby spróbować tego dania. Specjalnie dla nas, właścicielka warszawskiej restauracji Pik''s Fish&Chips opowiada, co zrobić, by panierka nie odpadła i jak dobrać dodatki.  Fish and chips upowszechniło się na Wyspach Brytyjskich w drugiej połowie XIX wieku. Często sprzedawano je na wynos owinięte w gazetę. Smażoną rybę w ciście lub panierce tradycyjnie podaje się z frytkami i purée z zielonego groszku. Do tego kilka kropli octu słodowego i szczypta soli. 
To nieskomplikowane danie ma wielu zwolenników wielu częściach świata. Poza Brytyjczykami kochają je również mieszkańcy Nowej Zelandii, Australii, Kanady, Irlandii czy RPA. Również Polacy docenili smak fish and chips. 
Na czym polega fenomen tej potrawy? - Najlepsze fish and chips powstaje z białej ryby – wyjaśnia Emilia Pik, właścicielka restauracji Pik''s Fish&Chips w Warszawie. - Chodzi o to, by mięso było jędrne, zwarte i soczyste takie jak np. w dorszu atlantyckim, którego wykorzystujemy w swojej kuchni. Zawsze mamy świeżą rybę, nie używamy mrożonek.  Dorsz bałtycki, który osiąga dużo mniejsze rozmiary, niestety się nie sprawdzi. - Brytyjczycy, poza dorszem, do przygotowania fish and chips używają łupacza – dodaje Emilia Pik. Tradycyjnie rybę smaży się w cieście piwnym. - Ciasto wchłania bardzo dużo tłuszczu. My opracowaliśmy recepturę na panierkę, dzięki której ryba z wierzchu jest chrupka, a w pozostaje środku miękka i soczysta. Poza tym nasza panierka nie nasiąka tłuszczem tak bardzo, jak ciasto, więc danie jest nieco lżejsze. Jej sekretnym składnikiem jest jajko, które zapewnia spoistość i sprawia, że panierka dobrze trzyma się ryby i nie odpada podczas smażenia. 
Obowiązkowy, dodatkiem są frytki puree z zielonego groszku. - Nasze fish and chips to nieco spolszczona wersja brytyjskiego klasyku. Odkąd prowadzimy restaurację, czyli ponad rok, eksperymentujemy z różnymi dodatkami, tak by sprostować oczekiwaniom i kubkom smakowym naszych gości – wyjaśnia właścicielka. - Zaczynaliśmy od surówki coleslaw, poprzez kiszoną kapustę, aż po konserwowe ogórki. Wbrew pozorom świetnie się one komponują z rybą i frytkami. Słyszeliśmy od gości wiele pozytywnych opinii na ten temat. Korniszony wygrały. Poza tym każdy może sobie sam skomponować sałatkę z sezonowych warzyw – sałaty, pomidorów, marchewki. Coraz częściej słyszymy też głosy, by podawać kiszone ogórki. 
Jak przygotować fish and chips w domu? Zobaczcie przepis Pawła Ogińskiego."
http://kuchnia.wp.pl/dania-z-bliskiego-wschodu-w-twojej-kuchni-6106961758213761a,"Dania z Bliskiego wschodu w twojej kuchni Sabrina Ghayour, brytyjsko-irańska szefowa kuchni i autorka książek kulinarnych, dzieli się swoimi przepisami na bliskowschodnie dania. Jej smakowite propozycje to jajecznica z kaczych jaj, pieczone bakłażanowe łódeczki i kebab z pikantnej jagnięciny."
http://kuchnia.wp.pl/jak-poprawnie-przechowywac-zywnosc-6109532548290177a,"Jak poprawnie przechowywać żywność Często nawet nie zdajemy sobie sprawy z tego, ile błędów popełniamy w kuchni. Jak tłumaczy szef kuchni Jan Kuroń, wielu Polaków niewłaściwie przechowuje żywność i nie potrafi poprawnie odczytać dat ważności produktów spożywczych. Sprawdź, jakie jeszcze błędy być może popełniasz."
http://kuchnia.wp.pl/facet-w-kuchni-6109448065132673a,"Facet w kuchni Podobno mężczyźni są lepszymi kucharzami. Przeglądając bloga Łukasza Majchrowskiego, trudno się z tym nie zgodzić. Jak sam twierdzi, siedzenie przy garach było mu  pisane od kołyski, ponieważ ze względu na swoje wybredne podniebienie musiał sobie jakoś poradzić. Łukasz, autor bloga food2 dzieli się swoim przepisem na wielkanocne bułeczki.  Sam o sobie mówi ""włóczykij z mikserem w ręku"". - Niby ze mnie inżynier mechanik, ale tak naprawdę moim ulubionym robotem jest ten kuchenny. Nie rozstaję się z nim na krok, nawet podczas podróży, które inspirują mnie do tworzenia kolejnych przepisów. Siedzenie przy garach było mi w zasadzie pisane od kołyski. Gdy inni chłopcy bawili się samochodami, ja wyciągałem z szafek garnki oraz sztućce i tłukłem się nimi wniebogłosy – mówi Łukasz. Kiedy zaczął już dosięgać piekarnika, zabrał się za pieczenie ciast. - Do dzisiaj jest to moje ulubione zajęcie. Z czasem kuchnia oraz fotografia stały się moim sposobem na życie, czym dzielę się z czytelnikami między innymi na swoim blogu – opowiada bloger. - Gdy przeszło trzy lata temu założyłem bloga, nie miałem pojęcia gdzie mnie to zaprowadzi. Jednak z każdym dniem zdaję sobie sprawę jaką olbrzymią frajdę mi to sprawia. Dlatego też brnę dalej do przodu, by spełniać swoje marzenia. W przyszłości chcę założyć własną restaurację oraz cukiernię, a także napisać książkę kucharską, która zdobyłaby serca czytelników na całym świecie. Mona de Pascua to charakterystyczne hiszpańskie wielkanocne ciasto drożdżowe zapiekane z z ugotowanymi jajkami. - Jest dla Hiszpanów tym, czym dla nas mazurek. Bez niej świąt po prostu nie ma. Ciasto jest przyrządzane przede wszystkim w Murcji, Walencji, Katalonii, Aragonii i Kastylii. Mona ma rodowód arabski. Termin wywodzi się od słowa ""munna"", oznaczającego niezbędny do życia pokarm, co nawiązuje do tradycji Wielkiego Postu – wyjaśnia Łukasz.
Zwykle piecze się ją na słodko. - Ja postanowiłem przygotować słoną wersję z dodatkiem pomarańczy. W Walencji nie może zabraknąć tego aromatu. Dodatkowo dorzuciłem pachnący rozmaryn oraz czarnuszkę, dzięki której bułeczki nabrały niepowtarzalnego charakteru. Jajeczka przepiórcze zaś po prostu ślicznie na nich wyglądają, to takie naturalne pisanki – dodaje bloger. Składniki: 12 jajek przepiórczych, 1 jajko kurze, 1 żółtko do posmarowania, 400 g mąki pszennej, 25 g świeżych drożdży (lub 7 g suszonych), 50 ml ciepłego mleka, 100 g rozpuszczonego masła, 1 łyżeczka cukru, 1 łyżeczka soli, sok z 1 pomarańczy (ok. 50 ml, skórka otarta z 1 pomarańczy, 2 łyżeczki posiekanego świeżego rozmarynu, 1 łyżka czarnuszki, 1 łyżka oliwy z oliwek.Przygotowanie: ze świeżych drożdży przygotowujemy zaczyn: rozpuszczamy je w letnim mleku z cukrem i 1 łyżką mąki. Odstawiamy, aż się spienią. Drożdże suszone wsypujemy bezpośrednio do mąki.
Do miski wsypujemy mąkę oraz sól, wlewamy zaczyn, sok pomarańczowy oraz rozpuszczone i przestudzone masło, wbijamy jajko i dodajemy posiekany rozmaryn oraz skórkę pomarańczową. Zagniatamy ciasto. Polecam wykonać to w robocie z hakami do ciasta drożdżowego. Po 10 minutach wyciągamy ciasto na oprószony mąką blat i zagniatamy ręcznie przez kolejne kilka minut. Formujemy kulę i smarujemy ją oliwą. Ciasto wkładamy do miski, przykrywamy ściereczką i odstawiamy na 1,5 godziny w ciepłe miejsce do wyrośnięcia.
W tym czasie gotujemy na twardo jajka przepiórcze, a następnie odstawiamy je do wystudzenia. Wyrośnięte ciasto ponownie zagniatamy i dzielimy je na 9 równych porcji. Z każdej z nich formujemy wybrany kształt, np. wianki, ślimaczki, czy zawijasy w kształcie litery ""s"". Układamy je na papierze do pieczenia, wciskamy w nie jajka przepiórcze i pozostawiamy pod przykryciem na kolejne 30 minut do wyrośnięcia. 
Żółtko roztrzepujemy i smarujemy nim za pomocą pędzelka wierzch ciasta. Bułeczki posypujemy czarnuszką i wstawiamy do pieca nagrzanego do 200 stopni na 20-25 minut, aż się zezłocą. W trakcie pieczenia możliwe, że będzie konieczność, aby docisnąć jajka do środka. Po upieczeniu studzimy na kratce i podajemy od razu. Lub studzimy i smarujemy masłem. Bułeczki zachowują świeżość przez 1 dzień. Aby osiągnąć sukces podczas przygotowywania ciasta drożdżowego, należy pamiętać o kilku ważnych sprawach. - Składniki do wypieku powinny mieć temperaturę pokojową – tłumaczy Łukasz Majchrowski. - Mleko do zaczynu nie może być za gorące, ponieważ zabijemy drożdże. Wyrobione ciasto drożdżowe (przed wyrośnięciem) powinno być dość luźnie, dzięki temu będzie bardziej miękkie po upieczeniu. Dlatego nie podsypujmy jego zbyt dużą ilością mąki przy wyrabianiu.
Ciasto drożdżowe lubi ciepło, dlatego podczas wyrastania unikajmy przeciągów czy nagłych zmian temperatury. - Miskę z ciastem drożdżowym najlepiej ustawić przy kaloryferze lub w okolicy kuchenki. Pamiętajmy, aby naczynie obracać od czasu do czasu, zmieniając kierunek pochodzenia ciepła – dodaje. - Ciasto drożdżowe potrzebuje dotyku i miłości, dlatego nawet wyrabiając je w robocie kuchennym, dobrze na końcu zagniatać przez kilka minut ręcznie. Pamiętajmy też o dwukrotnym wyrastaniu – tylko wtedy wypieki będą miękkie i puszyste."
http://kuchnia.wp.pl/czekolada-deserowa-wartosci-odzywcze-wlasciwosci-zdrowotne-kulinarne-zastosowanie-6109429884455041a,"Czekolada deserowa - wartości odżywcze, właściwości zdrowotne, kulinarne zastosowanie Czekolada jest znana i uwielbiana już od tysięcy lat. Może być afrodyzjakiem, swoistym poprawiaczem humoru, nierzadko określa się ją jako narkotyk. Czekolada deserowa, chociaż nie tak mocna jak gorzka i nie tak słodka jak mleczna, to również doskonała, cenna słodycz.  Jak powszechnie wiadomo, czekoladę uzyskuje się z miazgi kakaowej, tłuszczu kakaowego i substancji słodzących. Nierzadko dodaje się do niej również  orzechy ,  rodzynki ,  wanilię  czy słodkie, owocowe masy, a nawet  chili , dlatego każdy miłośnik czekoladowych słodkości z pewnością odnajduje swój ulubiony wariant. W skład czekolady deserowej wchodzi oczywiście miazga kakaowa,  cukier , lecytyna i tłuszcz kakaowy. W porównaniu do gorzkiej czekolady, w której znajduje się najczęściej od 70% do 99% miazgi kakaowej, czekolada deserowa najczęściej zawiera w sobie nieco powyżej 50% miazgi kakaowej, a także zawiera nieco mniej cukru niż czekolada mleczna lub biała. Wydaje się więc, że czekolada deserowa to doskonały „kompromis” dla osób, które preferują mniej gorzki smak, ale także nie przepadają za bardzo słodkimi łakociami. Czekolada deserowa jest doskonałym źródłem  magnezu ,  żelaza ,  wapnia  czy potasu, ale to także źródło  kalorii , co nie jest dobre dla osób odchudzających się. W 100 g takiej czekolady, czyli w standardowej tabliczce czekolady deserowej, znajduje się aż 491.0 kcal, 54.0 g  węglowodanów  i 28.2 g tłuszczu! Ma to jednak swoje zalety, gdyż dzięki temu czekolada deserowa daje nam solidny zastrzyk energii, potrzebny np. przy intensywnej pracy.  Kakao  zawarte w czekoladzie deserowej jest też bogatym źródłem flawonoidów. Czekolada deserowa, jako doskonałe źródło wielu składników odżywczych, korzystnie wpływa na układ nerwowy i układ naczyniowo-sercowy. Dzięki niej nasze naczynia krwionośne robią się bardziej elastyczne, co zapobiega zakrzepom, odkładaniu się  cholesterolu  oraz zawałowi serca. Spożywanie czekolady deserowej jest zalecane przy intensywnej pracy umysłowej, gdyż zawarty w niej magnez usprawnia działanie naszego mózgu, dzięki czemu lepiej zapamiętujemy i kojarzymy. Czekolada deserowa jest również doskonałym stymulantem i korzystnie wpływa na nasz nastrój, gdyż przyspiesza produkcję  serotoniny  – hormonu szczęścia. Toteż czekolada deserowa świetnie nadaje się na „pocieszacza”. Należy jednak pamiętać, że kakao bywa często silnym alergene,, a zawarty w czekoladzie deserowej cukier niezbyt korzystnie wpływa na zęby, chociaż nie tak negatywnie jak np. cukierki toffi, które żuje się długo i które, oczywiście, mocniej wpływają na uzębienie. Czekolada deserowa, jak sama nazwa wskazuje, jest produktem idealnie nadającym się do wszelkiego rodzaju deserów. Może być spożywana w postaci płynnej bądź stałej, również stanowi świetną bazę do wielu  ciast , ciasteczek,  tortów ,  lodów , kremów,  puddingów  itp. Czekolada deserowa świetnie komponuje się z  kawą  czy owocami, a nawet może być niecodziennym dodatkiem do sosu podawanego z wszelkimi rodzajami mięsa (zobacz  przepisy na zwykłe i niezwykłe dania z czekoladą )."
http://kuchnia.wp.pl/biala-czekolada-sklad-kalorie-wlasciwosci-odzywcze-6109426762143361a,"Biała czekolada – skład, kalorie, właściwości odżywcze Biała czekolada jest faworytem wśród czekolad zwłaszcza dla dzieci. Kochamy ją przede wszystkim za smak mocno różniący się od innych czekoladowych słodyczy. Biała czekolada poprawia nam nastrój i dodaje energii. Ale to właśnie biała czekolada uchodzi za największego złoczyńcę wśród czekolad, ponieważ jest w zasadzie pozbawiona kakao – dawcę wielu cennych składników odżywczych. Skład białej czekolady pozostawia wiele do życzenia. Nie ma w składzie kakao: nie dosypuje się do niej proszku kakaowego (nadającego brązowy kolor), a najlepsze białe czekolady mają w składzie tylko 33% masła kakaowego. Dlatego koneserzy uważają, że w ogóle nie powinno się jej nazywać czekoladą. W dodatku do przygotowania białej czekolady trzeba zużyć sporo substancji słodzących, co sprawia, że jest mniej korzystna dla zdrowia niż gorzka czekolada czy – bardziej popularna – deserowa. Biała czekolada wiedzie prym wśród czekolad, jeśli chodzi o kaloryczność. Do jej przygotowania wykorzystuje się w zasadzie tylko masło kakaowe, mleko i substancje słodzące. W efekcie jedna kostka białej czekolady (ok. 5 g) zawiera 28 kcal, a w 100 g (mniej więcej tyle waży tabliczka czekolady) kilokalorii jest aż 560. Biała czekolada to przede wszystkim źródło węglowodanów – 57 g/100 g produktu – i tłuszczu, głównie tłuszczu nasyconego – 34 g/100 g czekolady. Dla zdrowia oczywiście najlepsza jest gorzka czekolada. Zawiera dużą ilość korzystnego dla organizmu proszku kakaowego i miazgi kakaowej. Jest też niemal pozbawiona cukru, dzięki czemu mogą się nią zajadać nawet osoby będące na diecie. Natomiast po białą czekoladę zdecydowanie nie powinniśmy sięgać po zbyt często, chociaż jej spożywanie daje przyjemne uczucie sytości i powoduje wzrost poziomu endorfin w organizmie. Dzięki temu biała czekolada poprawia nastrój i łagodzi ból. Skrywa też w sobie wiele witamin, m.in.: K, D, E, A, a także witaminy z grupy B. Biała czekolada zawiera również cenny kwas foliowy i minerały, takie jak: wapń, potas, żelazo czy magnez.  Ich stężenie w składzie białej czekolady nie jest jednak wysokie, a zjedzenie nawet całej tabliczki nie zaspokoi naszego dziennego zapotrzebowania na witaminy i minerały. Należy także pamiętać, że dzienna dawka czekolady nie powinna przekroczyć 50 g. Jak twierdzą dietetycy, wymówki miłośników białej czekolady, jakoby chęć jej zjedzenia wynikała z zapotrzebowania organizmu na magnez – nie są zasadne. Cała tabliczka nawet gorzkiej czekolady nie jest w stanie sprostać dziennemu zapotrzebowaniu organizmu na ten minerał, a w białej czekoladzie właściwie próżno go szukać. Zdecydowanie lepiej byłoby sięgać po sproszkowane kakao, zwłaszcza że w sklepach znajdziemy bez trudu kakao odtłuszczone, które dostarczy nam magnezu, ale nie będzie tuczące. Małe przyjemności od czasu do czasu nikomu jednak nie zaszkodzą. Warto zatem pamiętać o kulinarnych atutach białej czekolady. Doskonale będzie smakowała pitna biała czekolada, a zimowe wieczory na pewno umili gorąca biała czekolada z odrobiną bitej śmietany. Pamiętajmy jednak, że słodkość czekolady możemy wykorzystać także do przygotowania dań obiadowych, np. klasycznego kremu z białych warzyw. Jego smak możemy wzbogacić posypką z startej białej czekolady."
http://kuchnia.wp.pl/co-jesc-by-uniknac-zaparc-6054910885999745a,"Co jeść, by uniknąć zaparć? Bardzo proszę o pomoc. Co jeść, by nie mieć bardzo uciążliwych zaparć po lekach. Jem dużo potraw z błonnikiem, ale to nie pomaga. Będę wdzięczna za pomoc. W zwalczaniu zaparć poza dietą bogatą w błonnik ważna jest ilości wypijanych płynów, a także wysiłek fizyczny. Błonnik nie jest trawiony ani wchłaniany przez nasz organizm, za to bardzo skutecznie oczyszcza przewód pokarmowy, ale musi mieć do tego odpowiednie warunki. Błonnik pokarmowy można porównać do gąbki. Podobnie jak ona, wchłania wodę i pęcznieje. Zwiększając swoją objętość zwiększa objętość masy kałowej i ułatwia perystaltykę jelit, a tym samym proces wypróżniania. Proszę wypijać około 2 litrów wody dziennie w małych porcjach. Warto także wypić szklankę ciepłej, przegotowanej wody na czczo, zaraz po przebudzeniu. Jeśli Pani stan zdrowia na to pozwala, proszę zwiększyć aktywność fizyczną. Większy wysiłek fizyczny to szybszy metabolizm, a tym samym szybsze i regularne wypróżnianie. Jeśli mimo stosowania diety bogatej w błonnik, picia odpowiedniej ilości płynów i zwiększenia aktywności fizycznej sytuacja nie ulegnie poprawie, proszę skonsultować się z lekarzem w celu wykluczenia innych schorzeń, które mogą mieć wpływ na częstotliwość wypróżnień."
http://kuchnia.wp.pl/borowki-gatunki-wartosci-odzywcze-zastosowanie-6109467348973185a,"Borówki – gatunki, wartości odżywcze, zastosowanie Borówki są popularne jako dodatek do deserów i wykorzystywane do przetworów. Rosną w wielu miejscach Polski i znane są ze swoich właściwości leczniczych. W Polsce w warunkach naturalnych możemy natknąć się na borówkę bagienną, borówkę halną, borówkę brusznicę i borówkę czarną. Popularna jest słodka borówka amerykańska, która została wprowadzona w kraju jako roślina uprawna. Borówka bagienna, nazywaną też pijanicą lub łochynią, rośnie na torfowiskach i bagnach, kwitnie w okolicy maja i czerwca. Jej owoce zawierają witaminy i kwasy organiczne, a rozpylany przez jej kwiaty pyłek może powodować odurzenie. Borówka halna występuje w polskich Tatrach; dawniej sądzono, że jest odmianą borówki bagiennej. Borówka brusznica to inaczej borówka czerwona, powszechnie na terenie kraju funkcjonuje po prostu jako „borówka”. Owoce tej borówki mają gorzko-kwaskowaty smak i są wykorzystywane w sosach do mięs oraz jako dodatek do deserów. Borówka czarna jest powszechnie używana jako roślina lecznicza i jadalna. Obok borówki amerykańskiej należy do najbardziej popularnych borówek w Polsce. Suszone owoce działają przeciwbiegunkowo i pomagają na zaparcia. Borówka czarna stosowana jest też przeciw pasożytom pokarmowym. Pomaga w stanach zapalnych układu moczowego i pokarmowego, ma właściwości przeciwbakteryjne i przeciwutleniające, dzięki czemu może zapobiegać  powstawaniu nowotworów.  Uprawa borówki wysokiej (amerykańskiej) jest popularna w wielu krajach, w tym w Polsce, szczególnie ze względu na walory smakowe. Jej owoce są większe od owoców borówki czarnej, a chociaż podobne w smaku, nie zawierają brudzącego soku. Borówka wysoka jest źródłem wielu składników odżywczych. Borówki dostarczają witamin z grupy B, witaminę A i E, a także kwas foliowy. Spośród minerałów w borówkach znajduje się potas, wapń, fosfor, a także selen, cynk, miedź i mangan. W borówkach można znaleźć dużo polifenoli, związków organicznych, które działają przeciwzapalnie, przeciwrakowo, zmniejszają ryzyko zachorowania na choroby układu krążenia, przeciwdziałają odwodnieniu. Zawierają przeciwutleniacze, które opóźniają procesy starzenia organizmu, zmniejszają prawdopodobieństwo zachorowania na miażdżycę i choroby serca. Substancje czynne obniżają poziom złego cholesterolu. Borówki bardzo dobrze wpływają na wzrok, poprawiają ukrwienie oka, zwiększają produkcję rodopsyny (barwnika znajdującego się w siatkówce). Napary i syropy na bazie borówki zwalczają infekcje układu oddechowego i kaszel, działają przeciwbólowo i uspokajająco. Świeże owoce pomagają w regulacji poziomu cukru we kwi. Borówki są szczególnie rozchwytywane w sezonie na letnie owoce – dodawane są do ciast, jagodzianek, lodów, pierogów, knedli, makaronów czy zup, używa się ich do koktajli owocowych. Borówki najlepiej spożywać na surowo lub zaraz po rozmrożeniu, gdyż po obróbce termicznej tracą część swoich korzystnych dla zdrowia właściwości. Borówki świetnie nadają się też do konfitur, dżemów i soków,  a także do produkcji nalewek, likierów i win. Można również sięgnąć po suszone borówki, która sprawdza się jako przekąska, dodatek do dań lub jako baza do naparów leczniczych."
http://kuchnia.wp.pl/borowka-brusznica-zastosowanie-wlasciwosci-dzialania-niepozadane-6109457521195137a,"Borówka brusznica – zastosowanie, właściwości, działania niepożądane Borówka brusznica (borówka czerwona) jest rośliną o wielu walorach kulinarnych i właściwościach leczniczych. Borówka brusznica rośnie na terenie całej Polski w borach sosnowych i świerkowych, ale też na obszarach objętych przez podmokłe torfowiska i wrzosowiska. Znana jest głównie jako „borówka” lub  „borówka czerwona”. Brusznica jest łatwa do zbierania, ponieważ jej owoce są twarde, nie rozpadają się i nie brudzą rąk, co może być problematyczne w przypadku borówki czarnej. Gałązki borówki brusznicy są  przez niektórych używane jako ozdoba koszyków wielkanocnych. Owoce borówki brusznicy wyglądem przypominają żurawinę. Są czerwone, drobne, kuliste i mają cierpki smak, dlatego często używa się ich do produkcji przetworów lub podaje jako dodatek do mięs. Brusznica jest jednym ze składników galaretek, których używa się do dziczyzny i ciemnych mięs. Ta galaretka jest też bazą dla angielskiego sosu cumberland, podawanego do dziczyzny (głównie potraw z dzika i zająca). Z borówki brusznicy robi się konfitury i dżemy, które dobrze komponuję się z gruszką. Takie przetwory można traktować jako dodatek do dań obiadowych, ale też dodawać je do ciast i deserów. Z owoców borówki brusznicy można też robić soki, wina i nalewki. Borówka brusznica jest rośliną leczniczą. Jej liście stanowią surowiec zielarski, ponieważ zawierają glikozydy, kwasy organiczne, garbniki, witaminy z grupy B, witaminę PP, C i antocyjany. Również owoce zawierają mnóstwo składników odżywczych. Leczniczy napar z liści brusznicy, dzięki zawartości aktywnej arbutyny, stanowi środek przeciw biegunkom, pomaga przy problemach trawiennych i wzdęciach. Napar ten jest też moczopędny i pomaga oczyścić organizm ze szkodliwych substancji: jonów chloru i sodu, oraz zbędnych produktów przemiany materii. Borówka brusznica działa przeciwzapalnie, zwalcza drobnoustroje, a także wzmacnia ściany naczyń krwionośnych, czemu sprzyja zawarta w niej izokwercyna. Brusznica reguluje procesy trawienne, ma łagodne działanie ściągające na błony śluzowe przewodu pokarmowego i bywa wykorzystywana jako środek dietetyczny. Dodatkowo zawarte w niej antocyjany przeciwdziałają wpływowi wolnych rodników na organizm, zwalczają alergie i grzyby, ułatwiają przyswajanie witaminy C oraz zmniejszają ryzyko wystąpienia miażdżycy poprzez ograniczenie utleniania cholesterolu LDL. Wywary z owoców borówki brusznicy poleca się w przypadku braku apetytu, przy biegunkach i problemach jelitowo-żołądkowych. Napar z liści wskazany jest w stanach zapalnych układu moczowego, biegunkach, niestrawnościach, gorączce i przy zakażeniach. Zbyt często stosowanie naparów z liści brusznicy może prowadzić do objawów zatrucia hydrochinonem, do których należą wymioty, pobudzenie, niedokrwistość hemolityczna i kurcze. Osoby mające problemy z pęcherzykiem żółciowym nie powinny spożywać owoców borówki i jej przetworów ani pić herbatek z jej liści w dużych ilościach."
http://kuchnia.wp.pl/chili-odmiany-zastosowanie-wartosci-odzywcze-wlasciwosci-lecznicze-6109472498865793a,"Chili – odmiany, zastosowanie, wartości odżywcze, właściwości lecznicze   Papryka chili jest spożywana w Polsce w coraz większych ilościach. Nadal zjadamy jej jednak za mało, by cieszyć się jej prozdrowotnymi właściwościami. Chili to bardzo ogólna nazwa papryczek, które tak naprawdę mają mnóstwo różnych odmian. Rożni je z jednej strony wielkość, a z drugiej ostrość. Większość z nich to nieduże, ledwie kilkucentymetrowe owoce. Tych niepozornych papryczek nie należy jednak lekceważyć, gdyż cechuje je wyjątkowa ostrość. To efekt tego, że w  chili  zawarta jest kapsaicyna. Powstała nawet specjalna skala, umożliwiająca mierzenie jej poziomu w poszczególnych produktach. Opracował ją Wilbur Scoville, z zawodu chemik, dzięki któremu ewentualne spory, który owoc jest ostrzejszy, nie podlegają dyskusji. Za najostrzejszą papryczkę chili uchodzi obecnie Carolina Reape, która trafiła nawet do Księgi Rekordów Guinnessa jako najostrzejsza na świecie odmiana tego warzywa. Wynik chili w skali Scoville''a to ponad 1,5 miliona SHU (skrót od Scoville Hotness Unit – jednostki ostrości Scoville''a). Dla porównania papryka cayenne liczy średnio „tylko” 40 tysięcy SHU. W codziennym użyciu bardziej popularna jest jednak chociażby papryka jalapeño, której nazwa pochodzi od meksykańskiej miejscowości Jalapa. Kojarzyć ją mogą nawet osoby, które nie mają do czynienia z gotowaniem lub preferują  fast foody  – jalapeño jest bowiem bazą sosów do pizzy o tej samej nazwie. Wykorzystywana jest również w kuchni meksykańskiej, która słynie z dość ostrych potraw. Dlatego też ta odmiana papryczki chili hodowana jest głównie w Meksyku. W skali Scoville''a znajduje się jednak dość nisko, jako przedstawicielka jednej z najmniej ostrych grup produktów. Mimo to na papryczkę jalapeño należy uważać. Podobne właściwości i zastosowanie ma papryka tabasco. Ten gatunek chili, podobnie jak  jalapeño, używany jest do robienia sosów, w tym tzw. pasty tabasco. Wyłącznym producentem tego słynnego sosu chili jest Edmund Mc Ilhenny, którego firma wytwarza go od drugiej połowy XIX wieku. Sos bywa używany przy przygotowywaniu mięsa z grilla, jednak dodawany jest także do bardzo popularnej wódki zmieszanej z sokiem pomidorowym, tzw. Krwawej Mary. Chili tej odmiany jest też nieodłącznym składnikiem nie mniej słynnego  Wściekłego Psa  - wódki z sokiem malinowym. Mit, który mówił o tym, jakoby chili w każdej postaci było szkodliwe dla zdrowia, został obalony. Obecnie szerokie grono naukowców czy specjalistów od żywienia ma na ten temat inne zdanie. Papryka chili polecana jest głównie ze względu na bardzo różnorodne składniki, które zawiera. Jest bogata w  witaminę C,  kwas askorbinowy czy wapń. Wspomniana już kapsaicyna sprawia, że chili powinny jeść osoby chcące zrzucić parę kilogramów – ponieważ pomaga organizmowi szybciej spalić tłuszcz. Spożywanie papryczek chili wpływa też pozytywnie na spadek zachorowalności na raka. W krajach, w których chili spożywa się w dużych ilościach, potwierdzają to statystyki. Papryczki chili pomagają też pozbyć się wrzodów żołądka czy migreny (działają przeciwbólowo). Inna sprawa, że nadmierna konsumpcja chili może spowodować uszkodzenie naszego przełyku, a nawet doprowadzić do zachorowania na nowotwór okrężnicy."
http://kuchnia.wp.pl/cukier-muscovado-zdrowa-alternatywa-dla-bialego-cukru-6054908910916737a,"Cukier Muscovado - zdrowa alternatywa dla białego cukru Ma słodki, karmelowy smak, podobny do miodu. Odznacza się intensywnym aromatem melasy. Przez ostatnie dziesięciolecia drobnokrystaliczny cukier Muscovado był jednym z najbardziej znanych towarów eksportowanych podchodzących z Filipin. Warto się nim zainteresować, bo to produkt pełnowartościowy, dobrze wpływający na zdrowie. Ma słodki, karmelowy smak, podobny do miodu. Odznacza się intensywnym aromatem melasy. Przez ostatnie dziesięciolecia drobnokrystaliczny cukier Muscovado był jednym z najbardziej znanych towarów eksportowanych, podchodzących z Filipin. Warto się nim zainteresować, bo to produkt pełnowartościowy, dobrze wpływający na zdrowie. Jego nazwa pochodzi od hiszpańskiego słowa ""mascabado"", oznaczającego ""nierafinowany"". Można się też spotkać z innymi określeniami - np. ""wilgotny cukier"", ""cukier z Barbadosu"" czy ""cukier z melasy"". Z wyglądu faktycznie przypomina mokry piasek i nie jest sypki jak inne cukry. Poznamy go również po mocnym, ciemnobrązowym kolorze. Produkt ten wytwarza się z trzciny cukrowej i to jej zawdzięcza swój specyficzny smak oraz zabarwienie. Muscovado uzyskuje się metodą tradycyjną poprzez odparowanie czystej melasy (syropu z trzciny cukrowej). Dojrzała trzcina zawiera do 20 proc. cukru. Zdrowy jak miód Charakterystyczna dla tego rodzaju cukru jest odporność na wysokie temperatury, a także długi okres przydatności do spożycia. Warto włączyć go do diety, ponieważ jest bogaty w składniki mineralne - zawiera m.in. wapń, fosfor, żelazo, potas, magnez, sód. Muscovado wytwarzany w kontrolowanych warunkach (cukier bio) ma więcej wartości odżywczych od innych brązowych cukrów oraz od cukru rafinowanego. Całkowita zawartość soli mineralnych w 100 g produktu to 740 mg. Jego wartości odżywcze porównuje się do miodu. To również doskonałe źródło witaminy A,C i kilku z grupy B (głównie B1, B2, B3, B5 i B6), a także antyoksydantów, które hamują działanie wolnych rodników, zabezpieczając nas przed przedwczesnym starzeniem i groźnymi chorobami, w tym nowotworami. Badania naukowe wykazały, że spożywanie produktów wytworzonych na bazie trzciny cukrowej pomaga obniżyć ryzyko rozwoju nowotworów, stabilizuje poziom cukru we krwi, pomaga utrzymać właściwą masę ciała, podnosi odporność, korzystnie wpływa na stan uzębienia, usprawnia funkcjonowanie nerek. Warto wiedzieć, że zastosowanie trzciny cukrowej wychodzi poza kulinaria. W medycynie ludowej wielu krajów uważana jest ona za lek mogący wyleczyć różne schorzenia. Uważa się, że trzcina ma właściwości bakteriobójcze, kojące, przeciwbólowe, wykrztuśne. Łagodzono nią objawy astmy. Była również wykorzystywana do leczenia trudno gojących się ran i oparzeń. Sięgano po nią także w przypadku infekcji, zapalenia, gorączki czy przeziębienia. Uniwersalny dodatek Cukier Muscovado zastąpi cukier biały i ""zwykły"" cukier brązowy. Pasuje do wypieków, deserów. Jest też stosowany do wytwarzania rumu. Generalnie może być stosowany w większości przepisów, w których używany jest cukier brązowy. Możemy słodzić nim herbatę, kawę, koktajle. Ze względu na swój miodowy posmak jest doskonały do pierników. Polecany do przygotowania karmelowych deserów i toffi, tiramisu, ciasteczek, lodów, a nawet ciast owocowych. Niezastąpiony w wypiekach czekoladowych. Smaczny dodatek do owsianki. Może też stanowić bazę egzotycznych marynat (przed grillowaniem mięsa). Można też go dodać do sosu bolognese czy dań chili. W płaskiej łyżeczce cukru Muscovado jest ok. 15 kcal. Pomimo jego korzystnych właściwości pamiętajmy jednak, że jest to cukier, dlatego nie należy przesadzać z jego spożyciem. Produkt ten najłatwiej kupić w sklepach ze zdrową żywnością i dobrze zaopatrzonych delikatesach. Kosztuje ok. 7-8 zł za 500 g. Można dostać cukier jasny i ciemny. Mocno czekoladowe ciasto z cukrem Muscovado Składniki: 250 g cukru Muscovado, 200 g masła, 350 g ciemnej czekolady (najlepiej o 70-procentowej zawartości kakao), podzielonej na kostki, 3 jajka, 50 g mąki, płaska łyżeczka proszku do pieczenia, ewentualnie 100 g wiśni w syropie. Wykonanie: piekarnik nagrzać do 190 stopni. Czekoladę razem z masłem rozpuścić w kąpieli wodnej (umieszczając składniki w metalowej misce i ustawiając ją nad rondlem z wrzącą wodą). Ubić jajka, aż będą puszyste. Dodać cukier Muscovado i ubijać, aż masa będzie gęsta. Powoli wlać rozpuszczoną i przestudzoną czekoladę. Przesiać mąkę z proszkiem do pieczenia i dodać do czekoladowej masy. Wymieszać. Dodać wiśnie. Masę wylać do niewielkiej formy (najlepiej kwadratowej, 20 x 20 cm) wyłożonej papierem do pieczenia. Piec przez 30-35 minut, aż na wierzchu utworzy się skorupka. Wyjąć z piekarnika, odstawić do wystudzenia. Ciasto podawać podzielone na równe kwadraty. Ewa Podsiadły-Natorska/mp/WP Kuchnia  Jak zrobić domowy cukier waniliowy?   Cukier kokosowy - zdrowie i smak w jednym   Słodzik kontra cukier"
http://kuchnia.wp.pl/jak-dziala-ksylitol-czyli-cukier-brzozowy-6054910846203009a,"Jak działa ksylitol, czyli cukier brzozowy Nazywany jest zdrowym cukrem i naturalnym słodzikiem. Cukier brzozowy, inaczej ksylitol, ma taki sam smak i konsystencję co zwykły cukier. Odkryto go pod koniec XIX wieku – obecnie przeżywa renesans popularności. Wskazany jest dla diabetyków, osób odchudzających się, chorych na grzybicę, osteoporozę, a także w profilaktyce różnych schorzeń. Na początek nieco naukowych informacji. Ksylitol to organiczny związek chemiczny, słodki w smaku pięciowęglowy alkohol polihydroksylowy, tzw. alkohol cukrowy – najsłodszy z alkoholi. Właśnie tych pięć, nie sześć, atomów węgla odróżnia go od innych substancji słodzących takich jak fruktoza, sorbitol i glukoza. Daje to w organizmie odczyn zasadowy, a nie kwasowy jak tradycyjny cukier. Ojczyzną ksylitolu jest Finlandia. Najczęściej uzyskuje się go z drzewa brzozy, choć występuje również w niektórych owocach (np. jagodach), kolbach kukurydzy, grzybach. Nie fermentuje w przewodzie pokarmowym; organizm przetwarza go powoli przy minimalnym udziale insuliny, dlatego cukier brzozowy ma kilkanaście razy niższy indeks glikemiczny od cukru (IG: 8). Ma też od niego dwukrotnie mniej kalorii, mimo że jest równie słodki – poleca się go zatem zwłaszcza diabetykom i osobom, które dbają o linię, szczególnie że spożywanie ksylitolu zmniejsza łaknienie cukru. Cukier brzozowy na długo zapewnia uczucie sytości. Długa lista zalet W przeciwieństwie do zwykłego cukru ksylitol działa bakteriobójczo, dlatego wpływa na wzmocnienie odporności organizmu. Likwiduje zapalenie dziąseł i ma działanie przeciwpróchnicze – potwierdziła to amerykańska Agencja Żywności i Leków. Wskazany jest jako źródło energii dla osób po wysiłku fizycznym. Ponieważ zwiększa przyswajanie wapnia, po cukier brzozowy powinny sięgać kobiety zagrożone i dotknięte osteoporozą. Wieloletnie obserwacje potwierdzają, że ksylitol wpływa na poprawę ogólnej kondycji metabolicznej organizmu. Ksylitol to także środek na szkodliwe bakterie jelitowe (głównie Helicobacter pylori). Pomaga przy problemach z wypróżnianiem i w leczeniu zakażenia jamy ustnej drożdżakowcami z rodzaju Candida. Jest skuteczny przy „zajadach” w kącikach ust. Odświeża oddech. Stwierdzono, że ksylitol ma nawet właściwości opóźniające proces starzenia. Sprawdzi się w kuchni Co ciekawe, ksylitol wytwarza się sam w organizmie człowieka - w ilości ok. 15 gramów dziennie - w procesach trawienia z różnych źródeł pokarmu. Jako dodatek do żywności rozpoznamy go po symbolu E967. Dodaje się go do deserów, gum do żucia, cukierków, dżemów, sosów, wyrobów cukierniczych (głównie z kakao), musztard. Znajdziemy go też w kremach do smarowania pieczywa, likierach czy mrożonych rybach. Ksylitolem możemy zastąpić biały cukier we własnym domu. Świetnie nadaje się do słodzenia herbaty lub kawy oraz dosładzania wypieków, deserów, konfitur, napojów i innych dań. Uwaga – cukier brzozowy nie nadaje się do pieczenia ciast drożdżowych (drożdże na nim nie wyrastają). Jest odpowiedni do gotowania, pieczenia, mrożenia – zakres temperatury w jego przypadku jest bardzo szeroki. Prowadzone na przestrzeni lat badania potwierdzają, że ksylitol jest najlepszym zamiennikiem cukru, który dobrze wpływa na zęby. Pozytywne skutki jego spożywania można zaobserwować już po ok. 10-15 dniach od pierwszego spożycia. Całkowicie bezpieczny Specjaliści ds. żywienia skupieni przy Światowej Organizacji Zdrowia (WHO) twierdzą, że cukier brzozowy jest w pełni bezpieczny, dlatego nie istnieje jego dzienna granica spożycia. Warto jednak mieć świadomość, że spożywanie ksylitolu w nadmiernych ilościach może wywołać efekt przeczyszczający i powodować wzdęcia. Fińscy uczeni zalecają, by spożywać maksymalnie 10 płaskich łyżeczek na dzień. Produkt ten do diety należy wprowadzać stopniowo, by układ pokarmowy mógł przystosować się do wytwarzania odpowiedniej ilości enzymu trawiennego. Cukru brzozowego nie należy podawać dzieciom do lat trzech. W przypadku dzieci starszych jest on wskazany przy skłonnościach do przeziębień, infekcji, alergii czy rozwoju pasożytów, a także w profilaktyce próchnicy. EPN/mmch/kuchnia.wp.pl"
http://kuchnia.wp.pl/miod-czy-wiemy-ktory-jest-najlepszy-6054910110663809a,"Miód - czy wiemy, który jest najlepszy? Ma właściwości przeciwwirusowe i antybakteryjne, do tego wspaniale smakuje. Jak jednak odróżnić prawdziwy miód pszczeli od sztucznego? Czym kierować się przy zakupie? Produkcja kilograma miodu wymaga od pszczół ok. 60 tys. wylotów po nektar, podczas których siadają na 12 mln kwiatów. By uzyskać pół kilograma substancji, owady pokonują drogę odpowiadającą dwóm okrążeniom wokół Ziemi. Jedna pszczoła wytwarza w ciągu swojego życia łyżeczkę miodu, a kilogram słodkiego przysmaku to wynik pracy całego życia ok. 350-400 jej towarzyszek. - W ocenie jakości miodu pomoże nam etykieta. Produkt ten jest zdatny do spożycia przez trzy lata od daty produkcji. Jeśli pozostał rok, a on nadal nie skrystalizował, na pewno jest to miód sztuczny. Prawdziwy po kilku tygodniach się krystalizuje - mówi serwisowi infoWire.pl Ewelina Gleń, dietetyk z kliniki Psychomedic.pl. Poza terminem ważności istotny jest skład. Jeśli na słoiku zawarto informację, że produkt to mieszanka miodów wyprodukowana w krajach Unii Europejskiej, lepiej go nie kupować. Korzystniej będzie skontaktować się z rodzimym, zaufanym wytwórcą i zainwestować w polski, sprawdzony wyrób. To, który gatunek miodu jest najsmaczniejszy, jest kwestią gustu. Najzdrowsze są te ciemniejsze, ponieważ mają więcej składników mineralnych. infoWire.pl/mp/WP Kuchnia"
http://kuchnia.wp.pl/jakie-sa-zrodla-dobrych-weglowodanow-6054909840778369a,"Jakie są źródła dobrych węglowodanów? Wiele osób dbających o linię panicznie boi się węglowodanów. Produkty, które je zawierają, uważa się za wysokokaloryczne i tuczące. Specjaliści ostrzegają jednak, że z węglowodanów nie powinno się rezygnować, a badacze przekonują wręcz, że gdy zabraknie ich w diecie, nie schudniemy. Grunt to wiedzieć, po które sięgać. Węglowodany, zwane także cukrami, to związki organiczne, które są podstawowym źródłem energii wykorzystywanej do utrzymania stałej temperatury ciała i pracy całego organizmu. Są również materiałem budulcowym komórek. Najwięcej jest ich w roślinach okopowych: ziemniakach, burakach cukrowych, ziarnach (zboża, ryżu, kukurydzy), owocach oraz nasionach roślin strączkowych (fasoli, bobie, grochu, soczewicy, soi). Węglowodany cieszą się jednak złą sławą głównie za sprawą wysokiej kaloryczności. Tymczasem specjaliści z American Heart Association odkryli, że stosowanie diety z niską ilością węglowodanów skutkuje niedoborem wielu witamin, składników mineralnych oraz błonnika pokarmowego. Badacze twierdzą, że jadłospis ubogi w te składniki może zwiększyć ryzyko wystąpienia chorób wątroby, nerek i kości. Uczeni są przekonani, że znacznie rozsądniej jest zmniejszyć spożycie węglowodanów niż całkowicie wykreślić je z diety. Poza tym zastępowanie węglowodanów tłuszczem, zwłaszcza nasyconym, zwiększa ryzyko pojawienia się nowotworów i chorób serca. Dobre, bo nieprzetworzone W takim razie, po które węglowodany sięgać? Ogólnie można stwierdzić, że dobre są cukry złożone, a złe – cukry proste, choć podział ten jest bardzo uproszczony i nie do końca trafiony. Dobre węglowodany są cenne dla zdrowia, ponieważ stanowią źródło witamin, biopierwiastków oraz błonnika. Dobrymi węglowodanami nazywamy produkty nieprzetworzone. Są to m.in. produkty pełnoziarniste i razowe, orzechy, chude mleko oraz maślanka, jogurty naturalne, ryż brązowy, dziki i basmati, makaron z pełnego ziarna, owsianka, kasza (gryczana, jaglana, pęczak), musli bez cukru, otręby, kiełki pszeniczne, owoce (w tym suszone morele i figi), warzywa (groszek, bataty, fasolka, soczewica, marchewka, cebula, cukinia, bakłażany, ciecierzyca, zielone warzywa), nabiał. Warto wiedzieć, że chleb z mąki oczyszczonej jest pozbawiony błonnika oraz innych składników niezbędnych do prawidłowego metabolizmu, dlatego najlepiej wykreślić go z jadłospisu. Najlepszy jest natomiast chleb wrabiany z mąki z pełnego przemiału, ponieważ powoduje on mniejsze stężenie cukru we krwi po jego spożyciu. Dobre węglowodany należy spożywać regularnie, ponieważ korzystnie wpływają na gospodarkę energetyczną, dodają sił, usprawniają pracę mózgu i pomagają się skoncentrować. Utrzymują także na wysokim poziomie serotoninę, czyli tzw. hormon szczęścia. Poza tym te produkty bardzo dobrze zasycają – mają niski indeks glikemiczny, więc wytwarzana z nich energia zostaje stopniowo wykorzystana przez organizm.Zasycają na krótko 
Jeśli chodzi natomiast o złe węglowodany, to należą do nich wszelkie produkty, które mają dużo kalorii, za to znikomą wartość odżywczą. Do potraw, które rzadko powinny gościć na naszym stole, należą przede wszystkim potrawy bogate w skrobię, przy niewielkiej zawartości błonnika, czyli głównie produkty z białej mąki. Złe węglowodany to: jasny makaron, biały ryż, białe pieczywo, ziemniaki (w tym frytki), rafinowany cukier, słodycze (czekolada, biszkopty, herbatniki, batoniki, ciasta i ciasteczka), płatki śniadaniowe zawierające cukier, dżemy, ser żółty, miód, słodzone napoje, alkohol (zwłaszcza piwo), chipsy, popcorn, paluszki, żelki, cukierki, słodzone jogurty, pierogi, kluski. Uwaga – do złych węglowodanów należą także niektóre owoce i warzywa, m.in. banany, buraki, winogrona. Wszystkie te produkty mają wysoki indeks glikemiczny, co oznacza, że ich zjedzenie skutkuje błyskawicznym skokiem poziomu cukru we krwi, a to z kolei może skończyć się magazynowaniem tkanki tłuszczowej przez organizm, czyli po prostu tyciem. Złe węglowodany zasycają tylko na krótko, a ponowne uczucie głodu pojawia się bardzo szybko. Powinny zrezygnować z nich zwłaszcza osoby, które chcą schudnąć. Węglowodany powinny dostarczać maksymalnie 50 proc. dziennej dawki kalorii w pożywieniu. Ewa Podsiadły-Natorska/mmch/kuchnia.wp.pl"
http://kuchnia.wp.pl/czyszcza-jelita-jak-szczotka-dlaczego-warto-jesc-rosliny-straczkowe-6054910262805633a,"Czyszczą jelita jak szczotka. Dlaczego warto jeść rośliny strączkowe? Fasola, groch, ciecierzyca czy soczewica są bogate w białko i zawierają mnóstwo błonnika. Rośliny strączkowe są bogate w białko, dlatego stanowią ważny element diety  wegetariańskiej . By nie powodowały wzdęć i problemów gastrycznych, należy przed ugotowaniem namoczyć je w wodzie. Zdaniem żywieniowców i dietetyków, także osoby jedzące mięso powinny sięgać po rośliny strączkowe. Są one nieocenionym źródłem wielu witamin, a także cennego  błonnika . Każdy, kto choć raz był na  diecie , wie, że błonnik przyspiesza przemianę materii, przez co wspomaga odchudzanie. Działa także oczyszczająco na jelita, stąd często nazywany jest szczoteczką. By prawidłowo spełniał swoją funkcję, należy spożywać go regularnie w ilości od 25 do 40 gramów dziennie. Dr inż. Ilona Gałązka-Czarnecka opowiedziała, dlaczego warto sięgać po fasolę, groch, ciecierzycę, bób czy soczewicę. W naszej dziennej diecie powinno znaleźć się około 200 gramów gotowanych ziaren. To porcja optymalna dla prawidłowej pracy przewodu pokarmowego.  Co warto wiedzieć o fasoli?    Czy owoce i warzywa w puszce są zdrowe?    Soczewica na zdrowie"
http://kuchnia.wp.pl/jak-sie-odzywiac-przy-wysokim-poziomie-cholesterolu-6054906453795457a,"Jak się odżywiać przy wysokim poziomie cholesterolu? Od dawna wiadomo, że jednym z najpoważniejszych czynników prowadzących do chorób serca jest otyłość, alkohol oraz papierosy. Coraz więcej, ale nadal za mało, mówi się o roli cholesterolu w procesie chorobotwórczym. A to właśnie jego wysoki poziom jest jednym z głównych czynników ryzyka chorób sercowo-naczyniowych. Jak to zmienić? Niejednokrotnie wystarczą niewielkie zmiany stylu życia, na przykład rezygnacja ze spożywania niektórych produktów. Nie taki zły cholesterol Cholesterol kojarzy się nam bardzo źle – w mediach mówi się o nim w kontekście chorób serca. Nie wszyscy jednak wiedzą, że cholesterol to tak naprawdę substancja niezbędna do życia – wchodzi ona bowiem w skład błon komórkowych komórek zwierzęcych, w tym także ludzkich. Poza tym substancja ta bierze aktywny udział w tworzeniu hormonów sterydowych i kwasów żółciowych. Głównym „producentem” cholesterolu jest wątroba (około 60-70 proc.), a resztę dostarczamy sobie wraz z pożywieniem. Niestety, stale utrwalane nawyki żywieniowe sprawiły, że dostarczamy go zdecydowanie za dużo – w tym właśnie tkwi istota problemu. Uważa się, że podwyższony poziom cholesterolu w surowicy krwi znacząco podnosi ryzyko pojawienia się chorób sercowo-naczyniowych. Szczególnie niebezpieczny jest wysoki poziom tzw. złego cholesterolu, czyli frakcji o niskiej gęstości (LDL). Co jeść? Aby zredukować poziom cholesterolu we krwi, należy stanowczo ograniczyć spożywanie tzw. tłuszczów nasyconych, których głównym źródłem są przede wszystkim produkty pochodzenia zwierzęcego. Powinny one stanowić niespełna 10 proc. kalorii, jednak u większości ludzi jest to znacznie więcej. Nasycone kwasy tłuszczowe znajdują się m.in. w tłustej wieprzowinie, wołowinie, bekonie, kiełbasie, smalcu, mleku pełnotłustym, maśle, śmietanie, a także w większości żółtych serów oraz serach pleśniowych. Tłuszcze nasycone należy zastąpić tymi nienasyconymi, które przyczyniają się do utrzymania prawidłowego poziomu cholesterolu we krwi. Substancje te zawarte są głównie w tłuszczach roślinnych, a także w ich przetworach, takich jak  Flora pro.activ . Warto również zadbać o inne aspekty zdrowej diety, np. o spożywanie zdrowszych zamienników popularnych produktów, np. pieczywo białe z powodzeniem można zastąpić pieczywem pełnoziarnistym czy chrupkim. Warto również zwiększyć spożycie oliwy oraz 
olejów roślinnych a także produktów sojowych, np. firmy Sante czy Alpro. (fot. Materiały prasowe)"
http://kuchnia.wp.pl/jogurt-naturalny-wartosci-z-czym-jesc-odchudzanie-jak-zrobic-6109422531491457a,"Jogurt naturalny – wartości, z czym jeść, odchudzanie, jak zrobić Jogurt naturalny powinien mieć maksymalnie krótki skład. Dodaje się go do zup, sosów, sałatek, muesli, wypieków, używa jako marynaty oraz dressingu. Określenie jogurt naturalny oznacza, że produkt nie zawiera dodatków smakowych. 100 gramów 2% jogurtu naturalnego ma 61 kalorii. Odpowiada to objętości około 4 dużych łyżek jogurtu naturalnego, porcji idealnej do zrobienia sosu do sałatki lub wymieszania z porannym muesli. Jogurt naturalny zawiera dużą ilość wapnia, wzmacniającego kości i działającego ochronnie na florę bakteryjną jelit. Zmniejsza gazy i wzdęcia, zapobiega zaparciom, pobudza do pracy system odpornościowy. Jogurt naturalny jest bogatym źródłem białka, witamin A i B, fosforu, potasu, cynku, jodu. Dobry jogurt nie powinien mieć jednolitej, kremowej i aksamitnej konsystencji. Dopiero po otwarciu i wymieszaniu „skrzepu” z wodą uzyskuje się przypominającą śmietanę teksturę. Jeśli jest inaczej, skład jogurtu naturalnego został mocno wzbogacony. Jogurt naturalny jest zdecydowanie lżej strawny niż mleko. W potrawach, takich jak zupy czy sosy, doskonale zastępuje śmietanę. Z jogurtu naturalnego można robić sosy do sałatek i warzyw, marynaty do drobiu i bakłażana na grilla, placki jarzynowe, np. z tartą marchewką czy cukinią. Ciasto z jogurtem naturalnym oraz dietetyczne ciasteczka to często przygotowywane słodkie wypieki z dodatkiem jogurtu naturalnego. Warto jeść go codziennie z płatkami śniadaniowymi, muesli, owsianką lub pokrojonymi świeżymi owocami. Można łączyć jogurt naturalny z kolorowymi galaretkami, pokrojonymi w kostkę – taka propozycja podania z pewnością spodoba się dzieciom. Przez zakupem jogurtu naturalnego najlepiej szczegółowo sprawdzić jego skład i unikać dodatku żelatyny, śmietany, substancji pianotwórczych czy emulgatorów. Najbardziej polecane produkty nie zawierają sztucznych barwników i nie są dodatkowo dosładzane, np. aspartamem. Powstają one w wyniku fermentacji mleka, na które bezpośrednio oddziaływują wyselekcjonowane szczepy bakterii. Jeśli osoba na diecie regularnie je jogurty naturalne, powinna sięgać po te z jak najkrótszym składem. Warto wybierać produkty zawierające 1,5-2% tłuszczu. W przeciwieństwie do jogurtów naturalnych light lub bez tłuszczu są one bogate w witaminy D, A i K. Dodatkowo wapń w jogurcie naturalnym 1,5 lub 2% jest lepiej wchłaniany przez organizm. Smakowe jogurty sklepowe o pojemności 330 gramów zawierają nawet do 9 łyżeczek cukru w kubeczku. Domowe jogurty naturalne można dosładzać miodem, łączyć je z posiekanymi bakaliami czy suszonymi owocami. A jak zrobić jogurt naturalny w domu? Wystarczy jogurtownica za kilkadziesiąt złotych, mleko i saszetka z bakteriami jogurtowymi. Składniki podgrzewa i miesza się, a po kilku godzinach można już delektować się jogurtem naturalnym bez sztucznych barwników, zagęszczaczy czy aromatów."
http://kuchnia.wp.pl/kefir-kontra-jogurt-i-maslanka-ktory-jest-najzdrowszy-6054908298343553a,"Kefir kontra jogurt i maślanka. Który jest najzdrowszy? Kefir, jogurt, maślanka - w naszym codziennym jadłospisie nie powinno zabraknąć mlecznych produktów. Który jest najzdrowszy? Czy istnieją poważne różnice pomiędzy tymi produktami? - Jogurt i kefir warto spożywać ze względu na wapno oraz mikroflory. Są to naturalne probiotyki, które zapewniają prawidłowe funkcjonowanie układu odpornościowego, perystaltykę jelit oraz trawienie. Występowanie chorób autoimmunologicznych typu  Hashimoto  jest często zależne od dysbiozy, czyli zaburzenia równowagi w jelicie. Nieprawidłowa ilość bakterii prowadzi do otyłości. Dlatego ważne, aby regularnie spożywać produkty mleczne - mówi dietetyk, Ewa Kurowska. - Kefir jest najmniej przetworzonym produktem, dlatego powinniśmy sięgać po niego jak najczęściej. Natomiast jogurty mają różną jakość białka i zawartość  laktozy  - dodaje.  Właściwości prozdrowotne kefiru    Kefir, maślanka, jogurt – dlaczego warto sięgać?    Jak wybrać smaczny i zdrowy jogurt?"
http://kuchnia.wp.pl/moda-na-zielone-smoothies-6054906075366017a,"Moda na zielone smoothies! W Stanach zapanowało na ich punkcie prawdziwe szaleństwo. Entuzjastycznie sięgnęły po nie największe gwiazdy, które ostatnio dbają nie tylko o urodę, ale także o zdrowie. Za ich przykładem poszły miliony Amerykanów.  Mowa o smacznych, bardzo zdrowych i wspaniale wyglądających zielonych smoothies. Pod tą tajemniczo brzmiącą nazwą kryją się owocowe lub owocowo-warzywne koktajle, o konsystencji zbliżonej do mlecznego shake''a. Wbrew tytułowi wcale nie muszą być zielone. W zależności od użytych składników mogą mieć dowolną barwę - białą, żółtą, pomarańczową czy czerwoną.  Jednak zielone mają moc wyjątkową. Zasadą ich tworzenia jest połączenie około 60 proc. świeżych (ewentualnie mrożonych), surowych owoców i 40 proc. zielonych warzyw (zazwyczaj liściastych) lub ziół. Zmiksowany koktail ma same zalety. Jest zdrowy, lekkostrawny, zawiera mnóstwo cennych składników pokarmowych, jest bogaty w białko i doskonale się wchłania z przewodu pokarmowego. Dlaczego zielony smoothie jest lepszy od innych? Podstawową różnicą jest ich nieodzowny składnik - zioła lub zielone warzywa liściaste, których zbyt mało zawiera nasza codzienna dieta. To właśnie one stanowią najważniejszy element gęstego napoju. Entuzjaści zielonych koktajli zwracają uwagę na fakt, że jest to nie tylko pełnowartościowy i niskokaloryczny posiłek (np. idealne drugie śniadanie), ale też eliksir młodości i urody. Zielone drinki poprawiają wygląd skóry, włosów i paznokci, pobudzają pracę jelit, są też źródłem energii i poprawiają nastrój. Przepisów na pyszne zielone drinki jest mnóstwo. Wszystko zależy od naszych preferencji smakowych. Najlepiej sięgać po różne smoothies - każdy bowiem zawiera inne witaminy i składniki odżywcze (zależnie od produktów, po które sięgniemy). W USA punktów oferujących zdrowe, zielone koktajle jest mnóstwo. W Polsce kupienie gotowego, świeżego smoothie to ciągle sztuka. Na szczęście nie musimy liczyć na gotowce. Przygotowanie takiego smakołyku zajmuje dosłownie kilka minut i nie wymaga żadnych talentów kulinarnych. Zielonego shake''a najlepiej przygotować tuż przed spożyciem - można go jednak przechowywać w lodówce przez kilkanaście godzin. Potrzebny nam będzie blender albo mikser, oczywiście owoce i warzywa. Do tego woda lub lód i gotowe. Przyda się też garść przepisów, choć tak naprawdę składniki można łączyć dowolnie - według własnego gustu i smaku, pamiętając jedynie o tym, by do owoców dodać zielone warzywa liściaste lub zioła. Wszystkie produkty wcześniej myjemy. Owoców z jadalną skórką (np. jabłka) nie obieramy, usuwamy jedynie ogonki i gniazda nasienne, kroimy i miksujemy dodając wody. Smoothie z pietruszką
- garść pietruszki
- 2 liście sałaty
- 1 pomarańcza
- 1 banan
- tyle wody, by uzyskać konsystencję gęstego puszystego nektaru albo mlecznego shake''a Smoothie ze szpinakiem 
- 2 duże garści szpinaku
- 3 słodkie gruszki Smoothie ze szpinakiem i selerem naciowym 
- garść szpinaku
- kilka liści selera naciowego
- 1 awokado
- 2 kiwi
- 1 gruszka Smoothie z sałatą 
- 1/2 główki sałaty
- 2 banany
- 1 małe jabłko Smoothie z kapustą i jabłkiem
 - 2 liście kapusty włoskiej (bez twardego włókna ze środka liści)
- 2 słodkie jabłka
- 1 gruszka Smoothie z kapustą i brzoskwinią 
- 2 liście włoskiej kapusty (bez twardego włókna ze środka liści)
- 4 słodkie śliwki
- 2 brzoskwinie
- łyżeczka miodu Smoothie z pokrzywą 
- garść liści pokrzyw (młodych)
- 2 brzoskwinie
- 1 banan AD/mmch"
http://kuchnia.wp.pl/maslo-orzechowe-tuczy-czy-pomaga-6054910788387457a,"Masło orzechowe - tuczy czy pomaga? Miłośnicy i przeciwnicy masła orzechowego stale się ze sobą spierają. Ci pierwsi twierdzą, że to produkt dobry dla zdrowia i do tego bardzo smaczny. Ci drudzy natomiast są przekonani, że masło orzechowe tuczy i należy go unikać. W obu przekonaniach jest sporo racji. Masło orzechowe to produkt bardzo popularny w kuchni amerykańskiej i holenderskiej. Wyrabia się go z orzeszków ziemnych (arachidowych), które praży się w temperaturze ponad 200 stopni, wskutek czego zmieniają kolor na jasnobrązowy. Potem dość szybko się je studzi, by uniknąć nadmiernej utraty oleju. Kolejnym etapem jest usunięcie łupinek oraz serca, czyli gorzkiej części orzeszka. Pod koniec produkcji masła orzechy mieli się na pastę i dodaje pozostałe składniki takie jak sól, cukier, utwardzony olej roślinny. Badania dowodzą Łyżeczka masła orzechowego ma ok. 70 kalorii (czyli aż 600-700 kalorii w 100 gramach!), niewielką ilość błonnika, węglowodanów oraz białka, za to sporo tłuszczu – w 10 gramach jest prawie 7 gramów. Są to jednak w większości zdrowe tłuszcze roślinne, w tym niezbędne nienasycone kwasy tłuszczowe, głównie kwasy omega-6 (ich duże spożycie należy zrównoważyć tłuszczami omega-3). W maśle znajdziemy też witaminy oraz pierwiastki – witaminę E (to silny antyoksydant) i z grupy B, a także fosfor, potas, magnez, wapń, żelazo, mangan, cynk, miedź. Fistaszki zawierają sporo kwasu foliowego (witamina B9), są więc polecane kobietom w ciąży. Badania dowiodły, że spożywanie orzeszków ziemnych jest dobre dla zdrowia. Obecne w nich fitosterole zmniejszają ryzyko zachorowania na raka prostaty, a nawet pomagają zwalczyć tę chorobę. Każdy mężczyzna powinien jeść przynajmniej garść fistaszków dziennie. Udowodniono też, że jedzenie orzeszków ziemnych chroni serce i układ krwionośny, obniża poziom cholesterolu, wpływa na dobre samopoczucie oraz spokojny sen, a także zapobiega cukrzycy – potwierdzili to amerykańscy naukowcy. Z kolei badania przeprowadzone na Washington University School of Medicine wykazały, że jedzenie masła orzechowego w dzieciństwie może wpłynąć na zdrowie piersi w dorosłym życiu. Uwaga jednak – masło orzechowe może zawierać nieznaczne ilości szkodliwych tłuszczów trans (utwardzonych tłuszczów roślinnych), przed którymi przestrzegają dietetycy i lekarze na całym świecie. Dlatego zawsze czytajmy etykiety! Masła bez tłuszczów trans mogą się rozwarstwiać – wtedy wystarczy je porządnie zamieszać. Kaloryczna pułapka Masło orzechowe to produkt kaloryczny i ciężkostrawny, który długo zalega w żołądku. Największą pułapką jest właśnie wysoka zawartość kalorii. Średniej wielkości słoik ma 350 gramów, czyli grubo ponad 2 tysiące kalorii! Tymczasem, jak się okazuje, dla niektórych zjedzenie całego słoika tego przysmaku nie jest problemem, mimo że to produkt bardzo sycący. Dlatego uważajmy! Masło z fistaszków cienko rozsmarowane na chlebie razowym będzie zdrową i smaczną przekąską. Nie należy go jednak z pewnością jeść codziennie, a już na pewno nie w większych ilościach.
Ponieważ masło jest wysokoenergetyczne, sprawdzi się np. przed wysiłkiem fizycznym (treningiem, pieszą wycieczką). Jak wybrać najlepsze? Najlepiej wybierać masło orzechowe, które nie zawiera soli, cukru oraz innych dodatków, choć trzeba liczyć się z tym, że takie może nam mniej smakować. Szukajmy masła, które ma w składzie jak największą ilość orzechów – dla porównania: niektóre produkty mają ich jedynie 60 proc., podczas gdy inne ponad 90 proc. W sklepach dostępne są masła orzechowe dosładzane brązowym cukrem trzcinowym lub doprawiane solą morską – będą lepszym wyborem od masła zawierającego cukier biały, zwykłą sól oraz utwardzacze. W sklepach znajdziemy masło orzechowe smooth (gładka masa) oraz crunchy (z chrupiącymi kawałkami orzechów). Nie każdy może jeść masło orzechowe. Orzeszki ziemne są bowiem jednym z najsilniejszych alergenów. Co prawda, reakcja alergiczna na fistaszki dotyka tylko 1-2 proc. populacji, jednak już nawet niewielkie ilości spożytych orzeszków (lub produktów pochodnych) mogą wywołać bardzo groźny wstrząs anafilaktyczny. Masło orzechowe możesz zrobić w domu Jeśli chcemy zrobić masło orzechowe na własną rękę, musimy zadbać o to, by orzeszki były świeże. W orzeszkach ziemnych poddanych działaniu pleśni (A. flavus) mogą bowiem powstawać silnie toksyczne aflatoksyny, które mogą wywołać pierwotnego raka wątroby, szczególnie u osób, które przeszły wirusowe zapalenie wątroby typu B. Aflatoksyny w Polsce zostały oficjalnie uznane za substancje rakotwórcze w 1996 roku. Najlepiej kupować fistaszki pochodzące z upraw ekologicznych. Aby zrobić domowe masło orzechowe, potrzebujemy po prostu dwie szklanki orzechów ziemnych. Można je wcześniej podprażyć na suchej patelni. Należy wrzucić je do malaksera i miksować na gładką masę przez ok. 10-15 minut. Ten czas jest niezbędny, by fistaszki mogły stopniowo zmienić swoją konsystencję, aż do powstania jednolitej, gładkiej masy. W trakcie miksowania trzeba dodać troszkę soli – ilość według uznania. Jeśli używamy orzechów solonych, masła już nie doprawiamy. Tak przygotowane masło przekładamy do słoiczka, zakręcamy i przechowujemy w lodówce do miesiąca. Oddzielanie się oleju jest naturalnym procesem – gdyby tak się stało, nasze domowe masło trzeba wymieszać. Można też je doprawić cynamonem, miodem albo dorzucić rozkruszone fistaszki, by chrupały w trakcie jedzenia. Ewa Podsiadły-Natorska/mmch/kuchnia.wp.pl"
http://kuchnia.wp.pl/pomelo-cytrus-doskonaly-6054905052099713a,"Pomelo - cytrus doskonały Przypomina trochę cytrynę, trochę grejpfruta, od którego jest znacznie słodsze. Ten największy z rodziny cytrusów owoc cieszy się dużym zainteresowaniem nie tylko w kuchni, ale też w medycynie. Pochodzący z Malezji olbrzymi cytrus nazywany jest popularnie pomelo, choć można spotkać się też z nazwami pomarańcza olbrzymia, pamelo, szadok lub pompela. Dziś do naszych sklepów trafia głównie z Indii, Chin, Tajlandii, Malezji oraz Izraela. - Pomarańcza olbrzymia to owoc cytrusowy od pewnego czasu obecny na rodzimych sklepowych półkach. Owoce są pokaźnych rozmiarów, ważą nawet do 2 kg, a ich skóra jest gruba – do 5 cm. Są bardzo soczyste i słodkie. Zawierają duże ilości błonnika oraz bioflawonoidów o działaniu przeciwutleniającym, czyli korzystnym w profilaktyce chorób układu krążenia oraz nowotworów. Bioflawonoidy są obecne głównie w białych błonkach, dlatego szczególnie korzystne działanie prozdrowotne mają soki świeżo wyciskane z tego owocu - tłumaczy lek. med. Katarzyna Bukol-Krawczyk, specjalistka medycyny rodzinnej, dietetyk kliniczny i sportowy Centrum Medycznego ENEL-MED, członek Polskiego Towarzystwa Badań nad Otyłością i Komisji Rewizyjnej Stowarzyszenia Praktycznej Terapii Otyłości. Owoc pomelo to coś między pomarańczą a grejpfrutem, ale nie jest tak słodki jak pomarańcza i nie tak gorzki jak grejpfrut. Co ciekawe wcale nie jest krzyżówką - kiedy dziką pomarańczę olbrzymią zaczęto hodować, nazwano ją pompelą. Pomelo to po prostu odmiana pompeli uprawnej. Owoc może być żółty, żółtozielony lub różowy. W każdej postaci jest doskonałym naturalnym środkiem na refluks oraz zgagę, obniżoną odporność czy depresję - działa kojąco na system nerwowy. Jest też niskokaloryczny. 100 g owocu zawiera zaledwie 44 kcal. W kosmetyce często używany jest do maseczek czyszczących i innych kosmetyków do twarzy. Ostatnio stał się składnikiem kosmetyków wykorzystujących aromaterapię, np. mydeł. Grubość jego gąbczastej skórki może dochodzić nawet do 5 cm. Mając to na uwadze, podczas zakupów wybierajmy jak najcięższe owoce, ponieważ im lżejszy owoc, tym mniej zawiera soku, a im cięższy, tym świeższy. Pomelo doskonale nadaje się do jedzenia na surowo w połączeniu z innymi owocami, choć sprawdza się też w wielu innych potrawach. W sklepach możemy spotkać soki z soczystego owocu oraz jego skórkę w postaci kandyzowanej, która jest znakomitym dodatkiem do ciast i deserów. - Zawartością witaminy C przewyższają inne owoce cytrusowe, bogate są również w potas. Zawierają także witaminy z grupy B, wapń, magnez, żelazo, cynk. Pomelo spożywa się głównie na surowo, samodzielnie lub w owocowych sałatkach. Można jednak przyrządzać z niego także marmolady i dżemy. Ze skrzyżowania pomelo z chińską pomarańczą powstał grejpfrut – owoc najzdrowszy ze wszystkich cytrusów - mówi lek. med. Katarzyna Bukol-Krawczyk. Sok grejpfrutowy spowalnia metabolizm wielu farmaceutyków, co może doprowadzić do groźnego wzrostu ich poziom w organizmie chorego. Skutkiem tego rodzaju niekorzystnych interakcji mogą być krwawienia z żołądka, zaburzenia rytmu serca, zakłócenia oddechowe, uszkodzenie nerek, a nawet nagły zgon. - W przypadku pomelo nie zachodzi interakcja z lekami, a więc jest to owoc dla każdego. Niski indeks glikemiczny pozwala na wykorzystywanie go w diecie osób odchudzających się oraz diabetyków. Słodki smak i duża soczystość są atrakcyjne dla dzieci. Alkalizujące właściwości soku z pomelo pozwalają na jedzenie go przez osoby z refluksem przełykowym, chorobą wrzodową i nadkwasotą - tłumaczy dietetyk. Owoc można dość długo przechowywać - w warunkach domowych wytrzymuje nawet do czterech miesięcy. Warto mieć go pod ręką, bo regularne jedzenie gigantycznego cytrusa dodaje energii i wigoru, a cerze gładkości i blasku. ml/mmch/kuchnia.wp.pl"
http://kuchnia.wp.pl/kaki-owoc-kalorie-wlasciwosci-jak-jesc-6109470383057025a,"Kaki – owoc, kalorie, właściwości, jak jeść Kaki dojrzewa w papierowej torebce z jabłkiem lub bananem. Skórki nie trzeba obierać, a miąższ wyjada się łyżeczką, miksuje na mus lub kroi w kostkę. Egzotyczny owoc kaki, pochodzący z Chin, nazywany jest również persymoną, sharon, hebanowcem, chińską śliwą, hebanem wiśniówką, jabłkiem orientu oraz hurmą wschodnią. Z wyglądu przypomina nieco pomidora o pomarańczowej skórce i lekko galaretowatym wnętrzu. Jeśli tuż po zakupie kaki jest twarde, oznacza to, że powinno poleżeć kilka dni w papierowej torebce. Najlepiej umieścić je tam z jabłkiem lub bananem, co przyspieszy dojrzewanie kaki. Wówczas owoc straci cierpkość, będzie smaczniejszy, zmięknie i nabierze słodyczy. Mocno dojrzałe kaki może być jednak za słodkie. Warto je wtedy stosować w potrawach zamiennie z cukrem, ksylitolem bądź miodem. Po dojrzeniu kaki należy przechowywać je w lodówce. Stugramowy owoc kaki zawiera około 70 kalorii, pochodzących przede wszystkim z węglowodanów. Kaki ma dużo błonnika pokarmowego, szybko zapewnia uczucie sytości i usprawnia pracę jelit. Część odmian ma charakterystyczny, cierpki smak, który świadczy o obecności taniny, chroniącej przed nowotworami. Wyciąg z kaki hamuje ponadto rozwój komórek białaczki, a wręcz powoduje ich niszczenie. Jedzenie owoców kaki zmniejsza poziom cholesterolu. Kaki jest źródłem: Kaki zmiksowane na mus stosowane jest często jako maseczka ściągająca, zmniejszająca pory i przeciwtrądzikowa. W tej formie używa się również kaki jako środka na podrażnienia skóry i łagodzącego skutki ugryzień. Natomiast napary z gotowanych liści kaki służą w medycynie chińskiej do wspomagania terapii nowotworowej, obniżania ciśnienia krwi oraz zmniejszania jej krzepliwości. Czy obierać kaki ze skórki? Skórka kaki jest jadalna, nie trzeba obierać owoców. Dodatkowo zawiera ona najwięcej cennych polifenoli i karotenoidów, o silnych właściwościach przeciwutleniających. Najbezpieczniej jednak dokładnie wyszorować kaki przed jedzeniem ze względu na opryski, stosowane na owocach tropikalnych przeznaczonych do dalekiego transportu. Jak jeść kaki?"
http://kuchnia.wp.pl/bazylia-odmiany-zastosowanie-wlasciwosci-lecznicze-6109465296767105a,"Bazylia – odmiany, zastosowanie, właściwości lecznicze Bazylia to jedna z tych roślin, która jest obecna niemal w każdym domu. Ma atrakcyjny zielony kolor, ładnie pachnie i można ją dodać do wielu potraw.  Bazylia jest rośliną roczną, która zresztą szybko może się „zużyć”, dlatego jeśli chcemy mieć ją u siebie na stałe, musimy regularnie kupować nowe doniczki. Nie jest to jednak drogi zakup, gdyż cena bazylii wynosi raptem kilka złotych. W dodatku bazylia jest powszechnie dostępna, można ją kupić w praktycznie każdym większym markecie. Mowa oczywiście o bazylii pospolitej, najpopularniejszej z wszystkich odmian.  Poza bazylią pospolitą istnieje jeszcze kilka innych rodzajów, na przykład bazylia czerwona, wyróżniająca się głównie charakterystycznym, ciemnym kolorem liści. Z kolei bazylia cytrynowa o zapachu cytrusów idealnie pasuje do  owoców morza  i dań rybnych. Są też bazylia grecka i cynamonowa, ale to bazylia pospolita pozostaje numerem jeden wśród tych roślin.  Jeśli mamy problem z regularnym podlewaniem roślin, możemy oczywiście skorzystać z suszonej bazylii, która jest sprzedawana jako gotowa przyprawa w saszetkach. Niektóre osoby twierdzą, że liście bazylii są za duże i zbyt uciążliwe w jedzeniu. W takim wypadku można sięgnąć po saszetkę, jednak smak takiej bazylii może być nieco inny, mniej intensywny.  Bazylia kojarzona jest powszechnie z  kuchnią włoską  bądź śródziemnomorską. Bywa dodawana do pizzy, a zwłaszcza  sosów pomidorowych  do pizzy, czy makronów spaghetti, ale błędem jest myślenie, że bazylia to tylko ładna ozdoba niektórych dań. Bazylia ma naprawdę wszechstronne zastosowanie i świetnie pasuje chociażby do zup z  roślin strączkowych,  jeśli doda się ją niedługo przed końcem gotowania (bazylia w wysokiej temperaturze szybko traci smak). W niektórych przypadkach bazylia jest wręcz głównym składnikiem dania. Tak jest np. z sosem pesto, który swój charakterystyczny zielony kolor zawdzięcza głównie bazylii. We Włoszech, a gdzieniegdzie także w Polsce, robi się z niej lody gałkowe. Zwykle bazylia jest jednak dodatkiem do rozmaitych dań, przede wszystkim do pomidorów w niemal każdej postaci i lekkich, letnich  sałatek.  Bazylią można też przyprawić mięso, zwłaszcza jeśli jest to drób.  Poza walorami czysto smakowymi, bazylia posiada również właściwości lecznicze. Wpływa głównie na układ trawienny i nerwowy. Bazylia pomaga wchłaniać wartości odżywcze z posiłków i usprawnia proces trawienia. Dzięki niej wzmaga się nasz apetyt i lepiej wydziela się sok żołądkowy. Bazylia wpływa też pozytywnie na nastrój i jakość naszego snu. W tej kwestii można ją porównać do liści melisy.  Nie każdy wie, że bazylia może mieć istotny wpływ na leczenie przeziębień. Grupa naukowców z Brazylii przeprowadziła badania, z których wynika, że pewien olejek zawarty w tej roślinie ma silne działanie antybakteryjne. Prawdopodobnie tym olejkiem jest to linalol. Napar z bazylii może wydatnie wspomóc kurację antybiotykiem, wzmacniając jego działanie.  Bazylia - przepisy"
http://kuchnia.wp.pl/lukrecja-wlasciwosci-zastosowanie-przeciwwskazania-6109468668799105a,"Lukrecja – właściwości, zastosowanie, przeciwwskazania Lukrecja kojarzona jest zazwyczaj z cukrem lub substancją słodzącą, jednak ciekawy smak lukrecji to jeden z wielu atutów tej rośliny. Warto zapoznać się bliżej z właściwościami lukrecji, by móc w pełni wykorzystać jej walory i cieszyć się nie tylko smakiem, ale także zadbać o swoje zdrowie. Do spożycia nadaje się korzeń lukrecji w formie ususzonej, o bardzo słodkim smaku i żółtawym kolorze. Nie posiada zapachu. Składnikami aktywnymi są przede wszystkim kwasy glicyryzynowy i glicyretynowy, ale też flawonoidy, polisacharydy, fitosterole, pektyny, saponiny, wolne aminokwasy, minerały i olejki eteryczne. Lukrecja stosowana jest jako środek przeciwzapalny, nawilżający, przyśpieszający gojenie oraz łagodzący, dlatego stanowi główny składnik toników, żelów i kremów dla osób cerą wrażliwą, podrażnioną, poparzoną słońcem lub trądzikową. Wpływa na zmniejszenie obrzęków skóry, przeciwdziała grzybom, wirusom i bakteriom. Oczyszcza i tonizuje. Lukrecję wykorzystuje się w leczeniu atopowego zapalenia skóry, a także łuszczycy. Ze względu na to, że zapobiega przesuszeniu skóry i  łamliwości włosów, dodaje się ją również do szamponów i płynów do kąpieli. Lukrecja wzmacnia naczynia krwionośne, więc może być stosowana nawet przez osoby z cerą bardzo wrażliwą. Poleca się spożywanie wywaru z korzenia lukrecji, który pije się po uprzednim przegotowaniu w małym garnku. Można pić do 3 szklanek na dzień. Alternatywnie lukrecję dodaje się do herbaty. Dla osób poszukujących zdrowych słodyczy trafnym wyborem będą cukierki z lukrecją. Inną opcją jest też likier lukrecjowy lub nalewka lukrecjowa, która jest znana głównie we Włoszech. Korzeń tej rośliny ma  działanie silnie pobudzające, więc z powodzeniem zastąpi kawę, skutecznie podnosząc ciśnienie. Lukrecja wspomaga również odchudzanie, ponieważ pobudza układ pokarmowy i przyśpiesza trawienie. Korzeń lukrecji łagodzi podrażnienia górnych dróg oddechowych, działa wykrztuśnie, w szczególności poleca się go na suchy i męczący kaszel. Można stosować lukrecję przy zapaleniu oskrzeli, migdałów i astmie. Działa na reumatyzm oraz artretyzm. Pomaga również w leczeniu choroby Addisona, stwardnieniu rozsianym, nowotworach (zwłaszcza czerniaku) i zaniku kory nadnerczy. Lukrecja sprzyja walce z wrzodami żołądka i dwunastnicy, nadwrażliwości jelita grubego, zapobiega marskości wątroby, a także zmniejsza negatywny wpływ metali ciężkich na organizm człowieka. Lukrecja, dzięki swoim bogatym właściwościom, zapobiega też rozwoju próchnicy, ponieważ eliminuje liczebność paciorkowca zieleniejącego. Niekiedy wspiera nawet kanałowe leczenie zęba, a nawet zapobiega osadzaniu się kamienia.  Warto zastąpić więc szkodliwe słodycze, naturalnie słodkim i przyjaznym zębom, korzeniem lukrecji. Lukrecji powinny unikać osoby mające problemy z ciśnieniem, chorujące na nerki, kobiety w ciąży i karmiące piersią. Należy pamiętać, że tę zbawienna roślinę można przedawkować, co objawia się zawrotami głowy, bólem, obrzękami, nadciśnieniem i kołataniem serca. W takim przypadku, należy ograniczyć spożycie lukrecji i skonsultować się z lekarzem."
http://kuchnia.wp.pl/nasturcja-jako-przyprawa-zastosowanie-i-wlasciwosci-6054905286558849a,"Nasturcja jako przyprawa - zastosowanie i właściwości Nasturcja to jeden z najpopularniejszych w Polsce gatunków roślin ozdobnych. Jej charakterystyczne żółte lub pomarańczowe kwiaty bardzo często upiększają nasze ogrody, siatki ogrodzeniowe oraz balkony. Mało kto jednak wie, że niektóre rodzaje nasturcji mogą sprawdzić się także w kuchni. Rośliny jako przyprawy używa się między innymi w tradycjach kulinarnych Ameryki Południowej. Równie dobrze można ją także dodać do rozmaitych specjałów z Europy, w tym również z Polski. Poznaj zupełnie nowe zastosowanie i właściwości nasturcji. Nasturcja pojawiła się w Europie prawdopodobnie w XVI wieku za sprawą hiszpańskiego botanika Nicolása Monardesa, który przywiózł ją ze sobą z terenów dzisiejszego Peru. Obecnie najpopularniejszym rodzajem tej rośliny na Starym Kontynencie jest nasturcja wielka (łac. Tropaeolum majus) ceniona ze względu na swoje walory estetyczne. Gatunek ten znajduje też zastosowanie w ziołolecznictwie, gdzie wykorzystuje się go m.in. do zwalczania infekcji dróg moczowych. Niektóre gatunki nasturcji są także jadalne – przykład stanowi między innymi odmiana bulwiasta (Tropaeolum tuberosum), której owoce, liście oraz bulwy wykorzystuje się do produkcji przypraw. Bulwiasta odmiana nasturcji występuje naturalnie na terenach Ameryki Południowej. Tam też spotkać można największe uprawy rośliny, szczególnie w Ekwadorze, Peru, Boliwii i Kolumbii. Gatunek hodowany jest również w innych zakątach świata, w tym także w Polsce. Nasturcja bulwiasta to wieloletnia bylina, pnąca się nawet do 4 metrów wysokości. Roślina charakteryzuje się kwiatami o intensywnej pomarańczowo-żółtej barwie, które kwitną od sierpnia do pierwszych przymrozków oraz jadalnymi bulwami kłączowymi. Liście nasturcji bulwiastej swym wyglądem niczym nie różnią się od tych, jakie znamy z jej odmiany Tropaeolum majus. Gatunek ten jest stosunkowo łatwy w utrzymaniu – roślina lubi stanowiska nasłonecznione i osłonięte przed wiatrem. Podobnie jak inne odmiany byliny, nasturcja bulwiasta jest wyjątkowo wrażliwa na występowanie mszycy. Jeszcze całkiem niedawno kwiaty rzadko były używane do doprawiania różnych potraw. Dzisiejsza moda na gotowanie sprawiła jednak, że coraz więcej osób eksperymentuje w kuchni, również przy użyciu roślin, które dotąd raczej nie kojarzyły się ze sztuką kulinarną. Najbardziej cenioną jadalną częścią nasturcji bulwiastej jest wspominana już jej bulwa. W Ameryce Południowej spożywa się ją smażoną lub gotowaną jako osobne warzywo. Surowe kłącze cechuje się ostrym gorczycowym smakiem, który łagodnieje po ugotowaniu. Bulwa może stanowić smakowity dodatek do sałatek warzywnych, surówek oraz  pikli . Z nasturcji uzyskuje się również aromatyczną przyprawę. Jej nieco pieprzowy smak doskonale komponuje się z marynat mięsnych oraz sosów. Roślinę tę często stosuje się jako zamiennik dla egzotycznej kapary. Liście nasturcji bulwiastej rewelacyjnie urozmaicają również wszelkiego rodzaju sałatki, kanapki, zapiekanki, dania jajeczne oraz mleczne. Roślina może 
też posłużyć do wytworzenia aromatycznej nalewki. •  Sałatki 
• Pikle
• Surówki
• Ogórki konserwowe
• Papryka marynowana
• Marynaty do mięs
• Sosy pieczeniowe
• Omlet
• Sandwiche Dawniej wierzono, że nasturcja bulwiasta jest skutecznym afrodyzjakiem, który pozytywnie wpływa na potencję u mężczyzn. Badania naukowe przeprowadzone na szczurach wykazały jednak, że kłącze rośliny powoduje znaczny spadek poziomu testosteronu (nawet do 45%). Trudno zatem uznać, że pochodzący z Ameryki Południowej przysmak może pozytywnie wpłynąć na popęd seksualny ludzi. Nie ma jednak wątpliwości, że roślina stanowi cenne źródło niektórych witamin i innych zdrowych substancji – np. witaminy C,  luteiny  oraz beta-karotenu. Obecnie w medycynie naturalnej wykorzystuje się też nasiona popularniejszej w Polsce odmiany nasturcji większej, które zwalczają bakterie wywołujące niektóre schorzenia układu moczowego. Roślinę tę wykorzystuje się również do leczenia poszczególnych infekcji dróg oddechowych. Nasiona nasturcji działają uspokajająco, wspomagają produkcję śliny oraz wspomagają trawienie. Nasturcja większa bywa wykorzystywana do produkcji specjalnej nalewki, która poprawia kondycję włosów. Eliksir po wsmarowaniu w głowę ma rzekomo wzmocnić strukturę włosa, a po dodaniu tataraku i skrzypu niweluje łupież. Nasturcja bulwiasta znana jest ze swojego agresywnego rozrostu i sporej odporności na różne niekorzystne warunki. W Ameryce Południowej bylinę sadzi się nie tylko w celach hodowlanych, ale również jako osłonę dla innych roślinnych (np. ziemniaków) przed szkodnikami. Wojciech Chentkiewicz"
http://kuchnia.wp.pl/domowy-sos-pomidorowy-bez-konserwantow-6054908300502145a,"Domowy sos pomidorowy bez konserwantów Zobacz, jak prosto go zrobisz. Zamiast ketchupu ze sklepu, pełnego cukru i chemii, Piotr Ogiński z vloga ""Kocham Gotować"" poleca domowy  sos . Bazuje on na naturalnych składnikach i nie ma w sobie ani grama konserwantów. Zobaczcie przepis. POLECAMY:  Owocowe i warzywne przetwory z owoców   Dlaczego warto jeść pomidory?   Szaszłyki na kilka sposobów"
http://kuchnia.wp.pl/oregano-wlasciwosci-i-zastosowanie-przyprawy-6054905325245057a,"Oregano - właściwości i zastosowanie przyprawy Oregano to przyprawa, którą dodaje się do wielu popularnych dań. Nikt chyba nie wyobraża sobie tradycyjnej pizzy lub spaghetti z sosem bolognese bez tego aromatycznego zioła. Historia jego użycia sięga najdawniejszych czasów. Już starożytni Grecy wiedzieli, że oregano nie tylko poprawia smak potraw, ale wykazuje też działanie lecznicze. Dziś ziele stosuje się m.in. przy niestrawności oraz bólach żołądkowych. Poznaj wszystkie właściwości i zastosowania aromatycznego oregano! Oregano to jedna z najstarszych roślin używanych do produkcji przypraw oraz środków leczniczych. O pozytywnym wpływie zioła na ludzki organizm wspominali w swoich pracach już Arystoteles oraz Hipokrates. Słynni greccy uczeni za pomocą oregano zwalczali między innymi bóle reumatyczne, biegunki oraz choroby skóry. Roślina była również dobrze znana w średniowieczu, gdzie używano jej chociażby do ochrony przed czarami. Nazywane czasem „dzikim majerankiem” oregano obecnie wykorzystywane jest jako aromatyczny dodatek do wielu dań, szczególnie o południowoeuropejskim rodowodzie. Cały czas jednak ziele znajduje zastosowanie w medycynie naturalnej – za jego pomocą leczy się wiele uciążliwych dolegliwości. Termin „oregano” to potoczna nazwa zioła lebiodki pospolitej (łac. Origanum vulgare). Ta wieloletnia roślina z rodziny jasnotowatych występuje naturalnie w zachodniej Azji, południowej Europie oraz północnej Aryce. Uprawy oregano spotkać można w wielu krajach całego świata, w tym także w Polsce. Dzika lebiodka pospolita najczęściej wyrasta na terenach nadrzecznych, w widnych lasach liściastych oraz na górskich zboczach. Ziele preferuje suchy i gorący klimat, jednak bez problemu dojrzewa ono także w innych środowiskach. Wysiew oregano następują wczesną wiosną – nasiona rośliny najlepiej umieścić w suchej glebie wystawionej na promienie słoneczne. Lebiodka pospolita osiąga wysokość około 80 centymetrów. Posiada ona prostą i sztywną łodygę, którą porastają owalne listki ze słabo poszarpanymi krawędziami. Zarówno łodyga, jak i liście wydzielają intensywny i przyjemny aromat. Roślina kwitnie od lipca do września. Wypuszcza wówczas dość pokaźny kwiat o jasnoróżowej barwie. Co ciekawe, lebiodka pospolita jest jednym z wielu występujących na świecie gatunków oregano. Szacuje się, że ziele to posiada nawet 40 odmian! Najbardziej cenioną przez kucharzy częścią oregano są oczywiście liście zioła. Wykorzystuje się je zarówno świeże po zerwaniu oraz drobno pokrojone i ususzone (te drugie cechują się intensywniejszym smakiem). Oregano stanowi jeden ze znaków rozpoznawczych kuchni włoskiej. Przyprawa ta nadaje unikatowego aromatu oraz smaku takim specjałom, jak pizza, spaghetti bolognese,  spaghetti carbonara  oraz lasagne. Ziele powszechnie jest stosowane także w kuchni greckiej – warto dodać je np. do tradycyjnej sałatki, mousaki czy faszerowanych papryk (gemista). Oregano bardzo często spotyka się również w daniach rodem z Hiszpanii, Portugalii, Turcji, Egiptu, Syrii i niektórych krajów Ameryki Południowej. Przyprawa dobrze komponuje się z niemal każdym typem dań. Doskonale nada się ona do podkreślenia smaku i aromatu zup (np.  pomidorowej ), potraw 
wegetariańskich, drobiowych, wołowych i cielęcych. Suszone ziele bardzo dobrze smakuje w sosach gulaszowych. Często zdarza się, że oregano przyprawia się likiery i nalewki alkoholowe. • Pizza
• Spaghetti carbonara
• Spaghetti bolognese
• Lasagne
• Leczo
• Fasolka po bretońsku
• Sałatka grecka
• Mousaka
•  Gyros 
• Zupa pomidorowa
• Potrawka z kurczaka
•  Naleśniki  z mięsem
• Tarta ze szpinakiem
• Schab pieczony w ziołach Lebiodka pospolita wykazuje przede wszystkim korzystne działanie dla układu trawiennego człowieka. Ziele wspomaga produkcję soków żołądkowych, niweluje wzdęcia i nadmiar gazów w jelitach, przynosi ukojenie przy bólach żołądkowych, zwalcza zgagę oraz niestrawność. Wraz z innymi roślinami leczniczymi oregano wykorzystuje się do przygotowywania naparów, mających wspomóc leczenie wrzodów żołądka i niedoczynności wątroby. Ziele ma także dobry wpływ na kondycję skóry – przyspiesza gojenie ran i niweluje uczucie swędzenia. Oprócz tego oregano stosowane jest do leczenia infekcji górnych dróg oddechowych, układu moczowego, zbicia gorączki i pozbycia się wirusa opryszczki. Zdrowotne właściwości rośliny wynikają z zawartych w niej korzystnych dla naszego zdrowia substancji – m.in. witamin A, C, E, K, cynku, potasu, błonnika oraz olejku bogatego w kwas kawowy, kwas ursolowy, garbniki, tymol i karwakol. Oregano wykorzystywane jest również do wytwarzania kosmetyków, płynów do płukania jamy ustnej oraz perfum. Nazwa „origanum” prawdopodobnie oznaczało pierwotnie majeranek. Ten łaciński termin wziął się zapewne z języka greckiego, w którym funkcjonowało jako „ostre zioło”. Dawniej roślinę wykorzystywano do barwienia tkanin na czarno. Wojciech Chentkiewicz"
http://kuchnia.wp.pl/natka-pietruszki-wykorzystanie-w-kuchni-wlasciwosci-6054905305277057a,"Natka pietruszki - wykorzystanie w kuchni, właściwości Intensywnie zielona i aromatyczna natka pietruszki od lat stanowi cenny dodatek do smakowitych potraw. Warto zdawać sobie sprawę, że jest ona również źródłem wielu cennych dla naszego zdrowia substancji. Szacuje się, że zwykła natka zawiera nawet czterokrotnie więcej witaminy C od cytryny! Jakie inne tajemnice skrywają przed nami liście pietruszki? Poznaj dokładnie moc tej smakowitej zieleniny i dowiedz się, dlaczego powinna częściej pojawiać się w naszej diecie. Pietruszka to warzywo, które hodowano już w najdawniejszych czasach. Niezwykle stary rodowód rośliny oraz duże podobieństwo jej poszczególnych odmian sprawia, że trudno dziś wskazać miejsce, z którego mogłaby się wywodzić. Sama natka pietruszki wykorzystywana jest w różnych celach od ponad dwóch tysięcy lat. Dziś warto ją dodawać do dań nie tylko ze względu na jej niepowtarzalny smak lub zapach, ale również wyjątkowe właściwości lecznicze. Nadziemna część rośliny korzystnie wpływa między innymi na naszą odporność, pracę układu moczowego oraz kondycję cery. Pietruszka zwyczajna (łac. Petroselinum crispum) jest dwuletnią rośliną z rodziny selerowatych, rosnącą dziko na południu Europy oraz północy Afryki. Uprawiana na szerszą skalę niemal na całym świecie. W Polsce traktowana jako gatunek jednoroczny. Pietruszka preferuje gleby lekkie i przepuszczalne o umiarkowanej wilgotności. Roślinę najlepiej sadzić na stanowiskach nasłonecznionych oraz średnio osłoniętych na przełomie marca i kwietnia. Okres kiełkowania gatunku wynosi około cztery tygodnie. Natka pietruszki osiąga wysokość kilkudziesięciu centymetrów. Porastają ją charakterystyczne, ząbkowane i połyskujące liście, które wydzielają specyficzny ostry aromat. Nać wykorzystywana jest zarówno świeżo po zerwaniu (szczególnie w ziołolecznictwie), jak i w formie wysuszonej przyprawy. Pod ziemią wyrasta natomiast jadalny korzeń o białej barwie, który najczęściej dodaje się do zup, potrawek oraz sałatek. W drugim roku hodowli pietruszki pojawia się długa i naga łodyga, dość obficie rozgałęziona u szczycie. Natka pietruszki od lat jest w Polsce jednym z najpopularniejszych dodatków do dań. Jej kolor, zapach oraz smak skutecznie nadają potrawom odpowiedniej prezencji i unikatowego charakteru. Zielenina bardzo często wchodzi w skład zup – najczęściej dodaje się ją do tradycyjnego  rosołu , ale można nią doprawić np. zupę jarzynową, pomidorową, fasolową, krupnik i wiele innych. Dobrym pomysłem jest również przygotowanie smakowitego  kremu z natki pietruszki . Oprócz tego świeżo zerwana nadziemna część rośliny nadaje zielonego koloru pesto. Zarówno świeża, jak i wysuszona doskonale komponuje się z rybami, różnego rodzaju sosami, daniami makaronowymi i sałatkami. Odrobina posiekanych listków bardzo dobrze smakuje także w połączeniu z owocami morza, grzybami oraz warzywami. Natka skutecznie urozmaici 
też smak drobiu, wołowiny i wieprzowiny. Zieleninę warto łączyć z innymi przyprawami, np. pieprzem, tymiankiem, majerankiem, kolendrą i kminem. Listki z natki pietruszki bardzo często stosuje się też do dekoracji dania na talerzu. • Rosół
• Zupa pomidorowa
•  Chłodnik paprykowy 
• Sos tzatziki
• Kurki w śmietanie
• Pieczony dorsz
• Sałatka jarzynowa
• Krewetki
• Domowy chleb
• Pesto
• Placki ziemniaczane
• Spaghetti bolognese Natka pietruszki wykazuje wiele korzystnych dla naszego zdrowia właściwości. Przede wszystkim należy traktować ją jako prawdziwą bombę witaminową! Liście pietruszki zawierają ogromne dawki witaminy A, C, E, żelaza, fosforu, cynku, beta-karotenu, potasu, wapnia, magnezu i kwasu foliowego. Oprócz tego zielenina zawiera olejki eteryczne bogate w takie związki, jak między innymi apiol, limonen, mistrycyna, fitosterol, bergapten i sole mineralne. Natka jest też bardzo cennym źródłem błonnika. Liście korzystnie wpływają na układ moczowy człowieka – oczyszczają bowiem nerki i moczowody oraz działają moczopędnie. Napar z pietruszki zalecany jest chociażby u chorych skarżących się na kamice nerkową. Oprócz tego natka pietruszki ma korzystny wpływ na pracę układu trawiennego. Ziele pobudza produkcję soków żołądkowych, niweluje wzdęcia, wspomaga funkcjonowanie wątroby, a także łagodzi bóle żołądka. Nać pietruszki działa rozkurczowo – koi zatem np. bolesne miesiączki. Duża zawartość witamin sprawia, że zielenina bardzo 
dobrze wpływa na nasz układ odpornościowy i pomaga zwalczyć takie infekcje, jak chociażby przeziębienie lub grypa. Według niektórych badań natka wykazuje również właściwości antyrakowe. Liście rośliny przyspieszają także proces gojenia się ran oraz poprawiają kondycję skóry. Natka pietruszki bywa wykorzystywana w przemyśle kosmetycznym. Stanowi ona dodatek różnych ziołowych preparatów, a uzyskany z niej olejek wchodzi w skład niektórych perfum. Nazwa łacińska pietruszki wywodzi się od greckiego słowa petro – „kamień”. Prawdopodobnie określenie to nawiązuje do rodzaju gleby, w jakiej naturalnie roślina rosła na południu Europy. Wojciech Chentkiewicz"
http://kuchnia.wp.pl/rozne-odmiany-pieprzu-z-czym-je-laczyc-6054907141948545a,"Różne odmiany pieprzu - z czym je łączyć? W średniowieczu pieprz był przyprawą królów i magnatów ? płacono za niego czystym złotem. Dzisiaj trudno wyobrazić sobie polską kuchnię bez tej przyprawy. Zazwyczaj sięgamy po pieprz czarny, czyli ten najbardziej popularny, coraz szerszym zastosowaniem cieszą się jednak inne odmiany ? pieprz biały, czerwony czy kajeński. Czym się różnią i do czego je dodawać? Pieprz czarny Jedna z czterech odmian pieprzu, zdecydowanie najpopularniejsza. – Odznacza się dużą zawartością olejków eterycznych i piperyny, która nadaje tej przyprawie charakterystyczny, ostry smak – mówi Ewa Wijatkowska, trener wellness, doradca odchudzania i odżywiania. Piperyna to organiczny związek chemiczny (alkaloid), który pobudza wydzielanie soków trawiennych, a tym samym usprawnia trawienie pokarmów, poprawia również ukrwienie tkanek. Ziarna czarnego pieprzu zbiera się zanim dojrzeją, następnie krótko się gotuje, suszy i poddaje fermentacji. – Dodajemy je do zup, potraw mięsnych i rybnych, sosów, warzyw czy marynat – wymienia specjalistka. To przyprawa, z której przygotowuje się również pieprzówkę, bardzo dobrą nalewkę na trawienie. Ewa Wijatkowska zaznacza, że czarnym pieprzem ziarnistym przyprawia się potrawy na początku przyrządzania, a mielonym – na końcu. Pieprz biały Swój jasny kolor zawdzięcza odpowiedniemu przygotowaniu – najpierw zbierane są dojrzałe owoce pieprzu czarnego, które następnie moczy się w wodzie. Dzięki temu można łatwiej usunąć zewnętrzną skórkę. Na końcu ziarenka się suszy, aż zrobią się biało-żółte. Pieprz biały jest znacznie delikatniejszy i subtelniejszy niż czarny. Ma za to bardziej intensywny zapach. Ziarna można dodawać do marynat. Zmielony jest natomiast idealnym dodatkiem do potraw z drobiu czy ryb, a także do ziemniaków (zwłaszcza tłuczonych), jasnych zup i sosów, np. beszamelu. Pieprz zielony Zdecydowanie najłagodniejsza odmiana. To po prostu niedojrzałe owoce pieprzu czarnego, które zwykle marynuje się lub konserwuje solanką. W smaku zielony pieprz jest lekko słodkawy i odświeżający. Nie ma tak palącego aromatu, jak czarny, a mimo to jest wyrazisty. Znalazł zastosowanie przede wszystkim jako dekoracyjny dodatek. Ten w zalewie światnie nadaje się do sosów, szczególnie pieczeniowych oraz przygotowanych na bazie masła i śmietany. Jest również dobrym dodatkiem do potraw z kaczki, a także do dań mięsnych, rybnych i zup. Niewielką ilość zielonego pieprzu można dodać do deserów. Pieprz czerwony Zwany również różowym, to niezwykły rarytas, na który nawet w tropikach można natrafić niezwykle rzadko. Dlatego dostępny powszechnie pieprz czerwony to zazwyczaj mieszanka wielu przypraw, m.in. pieprzu czarnego, kajeńskiego czy gwinejskiego. Ma słodko-gorzki smak i jest łagodniejszy od czarnego. Można go stosować w postaci całych ziarenek lub lekko utłuczony, a także w zalewie solankowej czy konserwowany w occie. Pieprz czerwony jest doskonałym dodatkiem do zup, owoców morza, potraw mięsnych i rybnych, delikatnych bulionów, marynat i sosów. Wzbogaci smak twarożku czy… czekoladowego musu. Ze względu na walory estetyczne warto nim dekorować potrawy. Pieprz kajeński – Ten diabelnie ostry, dający słodkawy posmak pieprz kajeński (cayenne) to ususzone czerwone papryczki chili mielone razem z nasionami – tłumaczy Ewa Wijatkowska. Jest idealny dla osób na diecie czy lubiących ostro doprawione jedzenie, stosuje się go także jako barwnik kulinarny. Zawiera kapsaicynę, organiczny związek chemiczny, który ma właściwości przeciwzapalne, obniża poziom cholesterolu i wspomaga metabolizm. Ostry smak tego pieprzu nadaje się do wielu potraw, np. sosów, mięs, zapiekanek, makaronów czy dań z jajek – należy jednak uważać, aby z nim nie przesadzić. Świetnie pasuje również do gorącej czekolady. Ma właściwości rozgrzewające. Pieprz syczuański Zwany także pieprzem chińskim i pieprzem z Syczuanu, wbrew nazwie, nie należy do rodziny pieprzowatych. Jako przyprawę stosuje się zewnętrzną łupinę jagody żółtodrzewu pieprzowego, a jej aromat wydobywany jest poprzez prażenie. Pieprz syczuański szeroko stosowany jest nie tylko w Chinach, ale także w Japonii, Tybecie czy Nepalu. Charakteryzuje go ostry, korzenny smak, który może powodować mrowienie języka. Ma wyczuwalną, cytrusową nutę. To idealny dodatek do potraw z mięsa drobiowego i kaczki oraz do dań z ryb czy papryki. Pieprz goździkowy To nic innego jak dobrze znane w polskiej kuchni ziele angielskie, które tak naprawdę pochodzi z Ameryki Środowej. Niedojrzałe owoce tej rośliny zrywa się i kruszy. Choć przyprawa pachnie goździkami, ma smak charakterystyczny dla pieprzu czarnego. Znane jest jej zastosowanie do marynat, pasztetów, zup (zwłaszcza grochowej i fasolowej), sałatek, konserw oraz mięs. Pieprz goździkowy dodaje się do grzańca, czekolady podawanej na gorąco, niektórych ciast, kompotów i likierów. Warto przyprawiać nim szczególnie potrawy ciężkostrawne – dzięki temu unikniemy nieprzyjemnych wzdęć. Ponieważ ma silny aromat, pieprz goździkowy musi być stosowany z umiarem. Pieprz ziołowy Pieprz ziołowy jest mieszanką różnych aromatycznych ziół, a w jego składzie, co ciekawe, nie ma czarnego pieprzu. Najczęściej zawiera gorczycę, tymianek, kminek, kolendrę, majeranek, liście laurowe czy paprykę. Ze względu na swój ostry, charakterystyczny smak w polskiej kuchni cieszy się dużą popularnością. Najlepiej dodawać go do mięs (koniecznie na początku gotowania) oraz do zup (zwłaszcza do kapuśniaku czy grochówki), potraw jajecznych, białego sera, surówek, sałatek i dań z grzybów (na końcu). Ponieważ poprawia trawienie, warto przyprawiać nim szczególnie dania tłuste i ciężkostrawne. Pieprz cytrynowy Zazwyczaj jest to mieszanka pieprzu czarnego oraz białego z dodatkiem otartej skórki cytrynowej. W ten sposób powstaje przyprawa zarówno o ostrym, jak i subtelnym smaku. Pieprz cytrynowy ze względu na swoją kwaskową nutę to przede wszystkim znakomity dodatek do ryb – pieczonych, smażonych czy grillowanych. Może stanowić dodatek również do smażonych mięs, sosów, sałatek, surówek i dressingów. Pieprz kolorowy Pieprz kolory jest po prostu mieszanką różnych odmian pieprzu – czarnego, białego, czerwonego i zielonego. Każdy ma inny smak, dzięki czemu powstaje wyjątkowa, aromatyczna kompozycja, która podnosi walory smakowe szczególnie smażonych, pieczonych i grillowanych ciemnych mięs, np. wołowiny. Jest dobrym dodatkiem do potraw warzywnych, zup, sosów, marynat, bulionów – najlepiej w postaci całych ziaren. Te sprawdzą się również jako element dekoracyjny. Ewa Podsiadły-Natorska"
http://kuchnia.wp.pl/estragon-wlasciwosci-i-zastosowanie-rosliny-6054912932930689a,"Estragon - właściwości i zastosowanie rośliny Estragon jest jednym z najpopularniejszych ziół stosowanych w europejskich kuchniach. Francuscy mistrzowie kulinarni na tyle pokochali smak tej rośliny, że nadali jej miano „króla wśród przypraw”. Do czego warto wykorzystać estragon? Czy ma on jakieś lecznicze właściwości? Estragon (łac.  Artemisia dracunculus ) to roślina z rodziny astrowatych porastająca dziko tereny południowo-wschodniej Europy, wybrane obszary Azji oraz Ameryki Północnej. Uznaje się, że ziele pierwotnie rosło nad brzegami syberyjskich rzek. Inne spotykane jego nazwy to m.in. bylica draganek i bylica głupich. Określenie „estragon” wywodzi się od łacińskiego „draco”, oznaczającego „węża”. Ziele zawdzięcza swoją oryginalną nazwę charakterystycznemu układowi korzeni, który przypomina kształtem groźnego gada. Dziś estragon wykorzystuje się głównie w kuchni, choć wciąż znane są jego zastosowania w domowej medycynie. Estragon jest wieloletnią byliną o stosunkowo twardej i wysokiej łodydze (nawet do 150 cm), obrośniętej wąskimi, lekko zwisającymi liśćmi z delikatnie zaostrzonymi końcami. Kwiaty rośliny są najczęściej barwy białej lub żółtej i rzadko kiedy rozkwitają w pełni. Powszechnie ziele uprawiane jest w wielu krajach na całym świecie. Estragon nie wymaga skomplikowanej pielęgnacji – ważne by był systematycznie odchwaszczany oraz podlewany. Warto również pamiętać, że roślina nie jest odporna na mrozy, dlatego zaleca się jej przycięcie i osłonę przez rozpoczęciem zimy. Najbardziej wartościową częścią zioła są jego liście, które zrywać można w dowolnym momencie okresu wegetacyjnego. Wykorzystuje się je jako przyprawę do licznych potraw, a także składnik rozmaitych preparatów leczniczych. Estragon doskonale smakuje zarówno świeżo po zerwaniu, jak i w formie ususzonej. Ze względu na specyficzny i dominujący smak przyprawy, należy unikać jej ugotowania oraz dodawania w zbyt dużej ilości. Estragon można wykorzystać do wielu potraw różnego rodzaju. Przyprawę tę bardzo często dodaje się do specjałów rodem z Francji, Niemiec, Włoch oraz Hiszpanii. Ziele doskonale nadaje charakteru sosom, sałatkom, daniom jarskim, mięsnym (świetnie komponuje się zarówno z drobiem, rybami, dziczyzną, cielęciną, a także wieprzowiną), owocom morza i rozmaitym zupom. Estragon bardzo dobrze smakuje też z daniami jajecznymi (np. jajka faszerowane - http://kuchnia.wp.pl/jajka-faszerowane-tradycyjne-6063451557082241c), serami i galaretami. Przyprawa idealnie urozmaici również smak różnych dressingów (w tym musztard i keczupów). Estragon stanowi podstawę do produkcji aromatycznych octów. Liście wraz z łodygami stosuje się także w procesie kiszenia ogórków oraz kapusty. Przyprawa skutecznie poprawia smak potraw w tzw. dietach bezsolnych. Oprócz tego draganek wchodzi w skład ziół prowansalskich. •  Sosy  (np. tatarski, bearnaise, remoulade)
• Omlety
• Jajka w koszulkach
• Ocet ziołowy
• Ratatouille
•  Owoce morza 
•  Sałatka  grecka
• Sałatka jarzynowa
• Wszelkie dania rybne
• Pieczeń cielęca/wołowa
• Dziczyzna
• Dania z drobiu Obecnie estragon stosowany jest w lecznictwie głównie do poprawy procesów trawiennych. Zwalcza on między innymi brak apetytu, wspomaga produkcję soków żołądkowych oraz uzupełnia braki witaminy A. Działanie rośliny jest jednak stosunkowo słabe, dlatego dodaje się ją do mieszanek innych ziół. Estragon jest również moczopędny (w niewielkim stopniu). Oprócz tego przyprawa wykazuje działanie rozkurczające, antybakteryjne, grzybiczobójcze i antyoksydantowe. Roślina znajduje także zastosowanie w kosmetyce. Znane jest też wykorzystywanie estragonu do zwalczania dolegliwości reumatycznych. Warto nadmienić, że ziele produkuje olejki eteryczne, w których znajdują się m.in. jod, karoteny i garbniki. Wojciech Chentkiewicz"
http://kuchnia.wp.pl/kapary-wlasciwosci-zastosowanie-charakterystyka-6109462299859073a,"Kapary – właściwości, zastosowanie, charakterystyka Kapary to rośliny będące elementem śródziemnomorskich smaków. Dzięki ostremu posmakowi są wykorzystywane w przygotowywaniu wielu potraw. Można je również kosztować na surowo.  Znalazły także zastosowanie w medycynie przy leczeniu m. in. wzdęć i reumatyzmu. Ciekawostką jest fakt, że z popiołu korzeni kaparów można uzyskać sól. Kapary należą do rodziny kaparowatych. Przyjęto, że pochodzą z Bliskiego Wschodu i Azji Środkowej. Kapary uprawiane są we Francji, Włoszech, Hiszpanii, Grecji, Algierii i na Cyprze. Kapary charakteryzują się występowaniem hakowatych kolców parami przy nasadzie liścia. Białe, kremowe lub różowe pachnące kwiaty rosną na długich szypułach. Owoce kaparów o guzowatym kształcie  rozwijają się na łodygach powyżej kielicha. Jako ciekawostkę warto dodać, że kwiaty tworzą się w ciągu jednego dnia, tego samego dnia powstaje też owoc.
Kapary w ok. 84 % składają się z wody, pozostałą zawartość stanowią związki mineralne, witaminy (C, A), saponozydy steroidowe oraz polifenole (antyoksydanty). Zawiera także znaczną ilość sodu. Kapar jest ususzonym, zielonym pąkiem kwiatu. Przyjęto, że im mniejszy, tym smaczniejszy. Można je marynować solanką, octem lub olejem. Kapary bardzo łatwo można pomylić z „polskimi kaparami” - marynowanymi pąkami nasturcji. Są one podobne w smaku i w wyglądzie. Kapary cechuje cierpko-kwaśny, gorzki i zarazem delikatnie ostry smak. Uwydatnia się on zwłaszcza po marynowaniu. Dodaje się je głównie do chłodnych potraw, ponieważ ciepło niszczy specyficzny aromat. Kapary są spożywane w ogromnych ilościach na Sycylii, gdzie są składnikiem sosów pomidorowych i potraw powstałych na bazie wina z dodatkiem cebuli, oliwek i przypraw, typu bazylia, oregano). Kapary podkreślą smak pizzy, sałatki, dań rybnych czy dań z kurczakiem. Z powodzeniem można je łączyć z gotowanymi warzywami. Hiszpanie z kolei łączą kapary z migdałami, natką pietruszki i czosnkiem. Są nieodzownym składnikiem francuskiego sosu remoulade. Kapary dobrze komponują się z oliwkami, gorczycą, pieprzem, oregano i estragonem. Mogą być dekoracją do przystawek z ryb, sałatek i pieczeni oraz podawana do zakąsek w postaci pasty. Kapary kiszone lub konserwowane podkreślą smak tatara, śledzi, sałatek z mięsem, marynat rybnych i warzywnych.   Kapary ze względu na znaczącą ilość antyoksydantów opóźniają proces starzenia, chronią przed nowotworami, wspomagają układ pokarmowy i prace wątroby. Dlatego często stosuje się je, aby poprawić apetyt, trawienie, zlikwidować wzdęcia czy zapobiec biegunce. Antyoksydanty obecne w kaparach to kempferol, kwercetyna i rutyna. Wzmacniają naczynia krwionośne, spowalniają uwalnianie się witaminy C, pomagają organizmowi wchłaniać potrzebne substancje, a przede wszystkim chronią przed szkodliwym działaniem wolnych rodników. Warto dodać, że kapary należą do grupy żywności sirt. Są jednym z produktów aktywujących białka (sirtuiny), odpowiadające za regulację procesów metabolicznych – glukozy i lipidów. Naukowcy twierdzą, że regularne spożywanie kaparów pomoże zmniejszyć wagę ciała. sałatka z łososiem i kaparamikanapka z kaparami"
http://kuchnia.wp.pl/majeranek-wartosci-odzywcze-wlasciwosci-zastosowanie-6109464602719873a,"Majeranek – wartości odżywcze, właściwości, zastosowanie Majeranek to zioło o bogatych właściwościach, wykorzystywany zarówno w kuchni, jak i w medycynie naturalnej. W czasach starożytnych postrzegany był jako afrodyzjak, roślina miłości i szczęścia. Dzisiaj majeranek również znajduje wiele zastosowań. Oto niektóre z nich. Elementem wykorzystywanym w kuchni i lecznictwie są liście majeranku (rozdrobnione, posiekane, zmielone lub ususzone). Majeranek, wśród innych kuchennych dodatków, wyróżnia się przede wszystkim cudownym i intensywnym zapachem. Bardzo często mylony jest z oregano. Uprawia się go w wielu krajach Europy i na Bliskim Wschodzie. Majeranek pochodzi z rejonów śródziemnomorskich. Majeranek ma działanie uspokajające. Poprawia krążenie krwi, odtruwa organizm, zmniejsza obrzęki i zapobiega drgawkom. Zioło to ma dobroczynny wpływa na drogi oddechowe. Warto po nie sięgnąć w przypadku kataru i zatkanego nosa. Pomaga również w przypadku mokrego kaszlu, a nawet zapaleniu oskrzeli. Majeranek w znacznym stopniu eliminuje wszelkie bóle mięśni, zatok, migrenę i gorączkę. Ponadto niszczy bakterie, wirusy i grzyby. Można wspomagać się nim w grypie, przeziębieniu, zatruciu pokarmowym, śwince lub odrze, między innymi za sprawą płukanek majerankowych na gardło.  Roślinna ta ma zbawienny wpływ na układ pokarmowy, bowiem stymuluje wydzielanie soku żołądkowego, przez co przyśpiesza trawienie. Z drugiej strony, majeranek stosuje się jako powszechny środek na biegunki. Zapobiega też wzdęciom i łagodzi ból głowy, brzucha i mięśni. Majeranek sprawdza się również w przypadku mdłości, zwłaszcza w czasie wczesnej ciąży. Warto włączyć majeranek do stałej diety ze względu na jego wartości odżywcze. Zioło to jest źródłem witamin: A,C, ale również posiada minerały: wapń, żelazo, magnez, fosfor, potas. Roślina jest bogata w antyoksydanty. Majeranek jest jedna z najczęściej wykorzystywanych kuchennych przypraw w Polsce, ale też w kuchni niemieckiej, włoskiej, francuskiej i amerykańskiej. Dodaje się go do pizzy, zup, sosów: pomidorowych, grzybowych, rybnych, ale też do doprawiania kapusty, kiełbas, owoców morza, ziemniaków, pasztetów, dan z grilla, mięsa czy ryb. Polecane są herbaty na bazie majeranku. Jednak majeranek stosuje się przede wszystkim w celu nadania aromatu potrawom. Majeranek  jest rośliną niezbyt wymagającą i tanią w uprawie. Może rosnąc w ogrodzie, ale również w pomieszczeniu zamkniętym np. w domu. Należy jednak chronić go przed niskimi temperaturami i brakiem światła. Majeranek nie wymaga częstego podlewania. Nasiona majeranku są małe, więc nie należy sadzić go zbyt głęboko. Przez pierwszy miesiąc trzeba podlewać często, po tym czasie majeranek powinien rosnąć bez większych problemów.   Majeranek spożywany w nadmiernych dawkach może upośledzać układ nerwowy i być przyczyną bólów głowy. Należy unikać go w przypadku alergii roślinnej. W razie jakichkolwiek wątpliwości dotyczących spożycia majeranku, najlepiej skonsultować się z lekarzem lub dietetykiem."
http://kuchnia.wp.pl/katarzyna-burzynska-i-jej-slodycze-bez-cukru-6108695935170177a,"Katarzyna Burzyńska i jej słodycze bez cukru Katarzyna Burzyńska-Sychowicz, entuzjastka zdrowego stylu życia, dziennikarka i prezenterka popularnych programów telewizyjnych, na co dzień realizuje swoją kulinarną pasję gotując dla całej rodziny. I choć kiedyś chciała zamienić kuchnię na pokój, dziś uwielbia spędzać w niej czas. Miłością do zdrowych słodkości, które można jeść bez wyrzutów sumienia, dzieli się na Instagramie i w swojej książce ""Bez cukru #kasiuniagotuje"". Nam opowiada, jak wiejskie geny pomagają jej w gotowaniu i co przywozi w słoikach od mamy. Magda Pomorska: Bez cukru, ale jednak słodkie. Skąd pomysł na takie propozycje do książki kucharskiej?
Katarzyna Burzyńska-Sychowicz: Sprawa jest. Zazwyczaj jest to domena kobiet, chociaż znam również mężczyzn, którzy słodkie uwielbiają, np. mój tata. Może to dziedziczne? Gdy zaszłam w ciążę, to pomyślałam, że dobrze byłoby ograniczać lub wręcz wyeliminować cukier, Było jednak ciężko… Zrozumiałam, że bez słodyczy nie potrafię się obejść, postanowiłam więc zastąpić je zdrowymi alternatywami. Zaczęłam szukać, inspirować się zagranicznymi przepisami i książkami – próbowałam, eksperymentowałam z zamiennikami… Efekty były pyszne, wyraziście słodkie i co najważniejsze: zdrowe. Początkowo myślałam, że taki jadłospis stosować będę tylko w ciąży, ale potem urodził się Henio i w trakcie karmienia jeszcze bardziej zwracałam uwagę na to, co jem i tak mi to weszło w krew. Do tego stopnia, że zaczęłam bawić się w kuchni, wymyślać własne receptury i to był początek drogi do książki. Teraz nie wyobrażam sobie innego życia. Dziś, kiedy incydentalnie zjem coś z białym cukrem to już mi to nie smakuje tak jak kiedyś. Dodatkowo: po nawet małej porcji po prostu mnie mdli. Rzeczywiście, gdy w kuchni przerzuci się na tę lekką stronę mocy, to potem nic nie smakuje tak samo. A najfajniejsze w tych moich kulinarnych wariacjach na słodycze bez cukru jest to, że smakują naprawdę bajecznie i są banalnie proste w przygotowaniu. Wspominasz, że sukcesem w kuchni była zamiana niektórych składników, ale nie bez znaczenia były twoje ''''wiejskie geny''''. Czy to znaczy, że jako dziecko gotowałaś często z mamą lub babcią?
Tak naprawdę nigdy nie uczyłam się gotować, ale mimochodem obserwowałam babcię, mamę i wszystkie ciocie. Na wsiach jest tak, że każda kobieta po prostu ma kulinarne zdolności i rękę do wypieków. Ja jednak nie paliłam się do przesiadywania w kuchni, chociaż moja mama świetnie gotuje i tata również - to on bardzo często odpowiadał za przygotowywanie obiadów, pole do popisu mojej mamy to z kolei słodkości.. Mój udział ograniczał się do przypatrywania i okazało się, że coś z tego zostało mi w głowie. Jeszcze 5 lat temu kuchnia dla mnie mogła nie istnieć, ale gdy poznałam mojego męża, to zapragnęłam gotować. Dla nas. Te moje wiejskie geny i zdolność bycia gospodynią zaczęły działać i sprawdzać się w praktyce. Dziś wydaje mi się, że gotuję świetnie. Zaznaczyć muszę jednak, że moje przepisy są proste. Nie uważam się za wirtuoza w kuchni, jestem po prostu dobrą gospodynią, która potrafi zrobić danie szybkie i nieskomplikowane. Ktoś może powiedzieć, że składniki, których używam, są przekombinowane, czy nie do dostania, ale to nieprawda. Większość zdrowych produktów czy zamienników jest dostępna w supermarketach czy mniejszych sklepikach, ale zazwyczaj o nie po prostu nie pytamy i z przyzwyczajenia wybieramy te dobrze nam znane, jak cukier kryształ czy mąkę pszenną. Różnica w cenie jest - one są nieco droższe, ale myślę, że warto zainwestować w swoje zdrowie. Wracając do twojej rodzinnej miejscowości - czy kobiety, które mieszkają na wsiach i mniejszych miasteczkach są gotowe na zastąpienie śmietanowych serników wypiekami w wersji fit?
Gdy moją książkę sprezentowałam ciociom, to miałam od nich telefony z pytaniami: ""co to jest ten ksylitol i gdzie go kupić?"". Oczywiście wyjaśniłam i podpowiedziałam, że nawet w naszym małym sklepiku w 6-tysięcznej miejscowości są produkty, które polecam w kuchni. A z pomocą przychodzą też sklepy internetowe. Ciocie powiedziały więc, że będą próbować i recenzować. Pierwsze pochwały miałam już po przygotowanych dla nich omletach - pojawiła się pierwsza akceptacja i ekscytacja. Zrobiłam też na przyjęcie rodzinne wegańskie brownie, nie mówiąc o składnikach, a nie było w nim mąki, jajek ani masła czy mleka. Po konsumpcji i zachwytach domownicy poznali recepturę i byli bardzo zaskoczeni. Gwarantuję więc, że warto spróbować! Bo od spróbowania do zakochania jeden krok. Określiłaś się mianem królowej omletów i patrząc na pokaźną liczbę wersji na ten przysmak, trudno odmówić ci tego tytułu. Skąd ta miłość do tego dania?
W trakcie karmienia piersią buszowałam dużo po internecie i szukałam kulinarnych inspiracji. Natknęłam się pewnego dnia na zdjęcie omleta na słodko, pięknie udekorowanego. Najpierw pożerałam go wzrokiem, by następnie zrobić go już następnego ranka. Kolejne omlety były już radosną twórczością własną. Ważne jest dla mnie, aby jedzenie kusząco wyglądało - prawdą jest, że najpierw ""jemy"" wzrokiem, a potem uruchamiamy kubki smakowe. Jeżeli za wrażeniem wzrokowym idzie wrażenie smakowe, to jest pełen sukces.   To jak to jest, że omlety ci się udają, a naleśniki nie, do czego otwarcie się przyznajesz? (śmiech)
Pojęcia nie mam! Próbowałam na wszystkie sposoby, dostałam tysiące rad i … za każdym razem fiasko. Z naleśnikami się po prostu nie lubimy. Jem więc te, które wychodzą spod ręki mojej mamy i teściowej, a sama przygotowuję wyroby naleśnikopodobne, alternatywne wersje: placuszki czy pankejki. Słodkości w ciąży towarzyszyły ci cały czas, ale w tej zdrowej wersji, którą polecasz innym kobietom. Ale jak to w praktyce zaplanować?
Zrobić więcej na zapas. Plusem moich przepisów jest szybkość ich wykonania - tak naprawdę wystarczy 10-15 minut. Często robię np. kulki mocy, zamrażam i wyciągam z czeluści zamrażarki wtedy, kiedy nachodzi mnie ochota na nie.  Wspomniałaś o tych kulkach mocy. Czy Ania Lewandowska powinna czuć oddech konkurencji?
A gdzie tam! Ona jest bezkonkurencyjna! A wersji kulek mocy jest już naprawdę dużo. Chyba każda osoba, która lubi gotować i zdrową kuchnię, kombinuje z tą propozycją. To idealna przekąska przed czy po treningu, a także w trakcie zabieganego dnia, gdy nie mamy czasu na klasyczny posiłek. Do blendera wrzucam akurat to, co mam pod ręką czy w szufladach: pestki, owoce suszone, orzechy, daktyle, wiórki kokosowe, kakao... Całość miksuję, formuję kulki i gotowe. Potem mrożę i mam zapasy. Jestem typem osoby, która uwielbia robić zapasy (śmiech). To w takim razie jesteś słoikiem? Co najczęściej przywozisz ze swojego rodzinnego domu?
Zdecydowanie jestem słoikiem! (śmiech). Regularnie przywożę słoiki z bigosem, fasolką po bretońsku - zazwyczaj w wersji wegetariańskiej. Mięso jem sporadycznie, najczęściej w domu na wsi, gdy wiem, że pochodzi ze sprawdzonego źródła. Sporo przywożę też ciast od mojej mamy, obowiązkowo rosołek. Co ciekawe, mój mąż, który urodził się w Warszawie i jego rodzice mieszkają w stolicy, też dostaje od mamy słoiki. 
Zdrowe propozycje pojawiają się w menu kawiarni i królują na Instagramie czy Facebooku. Myślisz, że to chwilowa moda czy stała zmiana?
Wydaję mi się, że jeśli ktoś zacznie, to już nie ma odwrotu i wiem to po sobie. Sądziłam, że w moim przypadku życie fit będzie chwilowe: na czas ciąży i okresu karmienia, a potem wrócę do starych nawyków i przyzwyczajeń. W praktyce typowe słodkie rzeczy przestały mi zwyczajnie smakować - są za słodkie, mdli mnie po nich. To taki krótki zastrzyk energii, po którym pojawia się charakterystyczna senność. Typowy biały cukier wcale nie krzepi, co dziś namacalnie czuję. To przez niego źle się czujemy i gorzej wyglądamy. Zdarza mi się przy niektórych okazjach zjeść kawałek tortu z górą kremu i mój organizm po prostu go odrzuca, podobnie jak alkohol. Kiedyś byłam ogromną fanką bez, potrafiłam jeść je na kilogramy. Dzisiaj, kiedy zjem kawałek bezy, to czuję się naprawdę kiepsko. Zdrowe słodkości zdecydowanie zaspokajają moje słodkie żądze. I w dodatku mam świadomość i dumę z tego, że jem zdrowo. Jeśli już połakomię się na wypieki z klasycznym cukrem, stawiam na wypieki mojej mamy. Słodkości bez cukru pomagają nam zachować wagę i nie przytyć, ale czy też pomagają nam schudnąć?
Tego ja na swoim przypadku nie mogę potwierdzić, bo od lat mam tę samą wagę, czegokolwiek bym nie jadła. Dla mnie zdrowe jedzenie to kwestia lepszego samopoczucia. Wykluczenie białego cukru czy mąki pszennej to gwarancja, że poczujemy się lżej. Moja książka to taka hedonistyczna propozycja dla osób, które lubią słodki smak, ale chcą się nim cieszyć bez wyrzutów sumienia. Stąd te zamienniki w postaci syropu z agawy, daktyli czy wspomnianego ksylitolu. O to chodzi, żeby czerpać przyjemność z jedzenia i się nie ograniczać.   A jak udało ci się tak szybko wrócić do formy po porodzie?
Podczas ciąży jadłam zdrowo, często, ale regularnie - średnio 5-6 posiłków dziennie. Dzięki temu nie miałam tego nieprzyjemnego uczucia głodu. W ciąży często zapychamy się - zwłaszcza przy ciążowych zachciankach, a to wpływa na nasz metabolizm. A ja co 2-3 godziny stawiałam na te wartościowe posiłki. Piłam ogromne ilości wody - minimum 3 litry dziennie. A do tego aktywność - po pierwsze fizyczna, jak i zawodowa. Właściwie do samego końca ciąży pracowałam i również przez to forma była dobra. Oczywiście byłam pod opieką lekarza, ale czułam się na tyle świetnie, że czasem zapominałam, że byłam w ciąży. Ten stan zdecydowanie dodał mi skrzydeł - miałam mnóstwo energii, nowych pomysłów. Przyzwyczaiłam swój organizm do działania, a to zaprocentowało po porodzie, że właściwie wystarczyły mi dwa tygodnie, aby wrócić do formy.  I ten jadłospis zdrowy teraz dominuje w waszym domu?
Jeśli chodzi o słodkości, to we trójkę jadamy właśnie te bez cukru. W domu odpowiadam za śniadania i drugie śniadania. Albo wstaję wcześniej rano, albo przygotowuję je dnia poprzedniego. Sprytnym rozwiązaniem jest omlet, którego możemy podać na ciepło, jak i na zimno. W obu wersjach świetnie smakuje! Od początku podaję Heniowi właśnie tę wersję słodyczy - bo zna smak słodki, ale to jest zdrowa słodycz. Zdaję sobie sprawę z tego, że gdy będzie starszy, to zetknie się z klasycznymi słodkimi pokusami, ale jestem też pewna, że nie będą mu smakować. Tak jak teraz mnie. W kwestii wytrawnych rzeczy to także dominują u nas te lżejsze, zdrowsze potrawy, ale nie odmawiamy sobie też tych bardziej kalorycznych. Oczywiście nie chodzi o typowy fast-food, tego nie tykamy, ale o tłustsze, klasyczne polskie obiady. Czasem skusimy się na pizzę, ale własnoręcznie wykonaną. Za obiady ogólnie odpowiada mój mąż - jest świetny w kuchni orientalnej, szczególnie kuchni tajskiej, i jest prawdziwym mistrzem improwizacji. W mediach społecznościowych dominują teraz ładne fotki smacznego jedzenia. Foodporn opanowało sieć, a i ty chętnie używasz hashtagów.
Tak naprawdę cała koncepcja książki powstała na instagramie. Tam publikowałam zdjęcia moich potraw. Pojawiły się propozycje zebrania ich, na przykład na blogu. Ale zdecydowanie to rozwiązanie nie było dla mnie - blogerką nigdy być nie chciałam. Druga propozycja okazała się strzałem w dziesiątkę i hashtag #kasiuniagotuje przerodził się w książkę. Bardzo lubię ten instagramowy ""foodporn"", który często mnie inspiruje. Zdarza się, że zobaczę zdjęcie jakiejś ppotrawy na social media, a potem wybieram się do knajpy, która ją serwuje. Ta wizualna strona jedzenia jest dla mnie bardzo istotna. Muszę więc zapytać o zdjęcia przepisów - czy wszystkie to twoje ""układanki""?
Połowę zdjęć zrobiłam ja razem z mężem, a druga część jest dziełem Olgi Figaszewskiej - młodej i niesamowicie zdolnej fotografki. Doskonale się rozumiałyśmy i dogadywałyśmy w półsłowa, w mig. Podglądałam ją w trakcie sesji i przyznam, że sporo się od niej nauczyłam, dziś sama inaczej podchodzę do fotografowania jedzenia. To, co wyróżnia moją książkę to fakt, że jest od początku do końca moim sznytem.  Zdjęcia, przepisy i ich forma przedstawienia. Książka jest swobodna, dziewczyńska i piękna!   A jaką rolę odgrywają posiłki w twoim życiu. Czy w tym współczesnym zamieszaniu masz czas na celebrację?
Zdecydowanie! Dla mnie to jeden z filarów rodziny: wspólne biesiadowanie. Gdy się spotykamy w gronie najbliższych, jemy, delektujemy się jedzeniem, celebrujemy to, że jesteśmy razem. Posiłki wspólne są niezwykle istotne, pilnujemy tych zwyczajów. Przy stole rozmawiamy, plotkujemy, nasze posiłki trwają długo i są suto podlewane śmiechem. Ze znajomymi z kolei mamy taką tradycję, że umawiamy się w naszych domach na kulinarne festiwale np. na festiwal pizzy. Robimy własne ciasto, każdy przynosi swoje ulubione dodatki, a potem wspólnie pizzę pieczemy i serwujemy. To genialny pomysł na wspólny czas! Celebrujemy festiwale wegańskie, słodkie, kanapek, past albo sezonowe, ot choćby festiwal buraka. Jedzenie to jest przyjemność, ale gotowanie także, ja nigdy o tym nie zapominam."
http://kuchnia.wp.pl/latosowo-prywatny-raj-na-ziemi-6109122205722241a,"Latosowo - prywatny raj na ziemi Kilka lat temu porzucili wielkomiejskie życie w Warszawie. Osiedlili się na wschodzie Polski w Kosowie Lackim, gdzie odnaleźli swoje miejsce na ziemi. Z daleka od miasta żyją w zgodzie z naturą i wreszcie są szczęśliwi. Nazwali to miejsce Latosowem. Z Kasią i Bartkiem Latos, właścicielami gospodarstwa agroturystycznego mieszkającymi w domu z bali i cieszącymi się tym, co daje im matka ziemia, rozmawiamy o życiu, pracy i pasji byłych „mieszczuchów”. Karolina Wójciga: Sami o sobie mówią państwo, że są uciekinierami z miasta. Dlaczego i kiedy opuścili państwo wielkomiejską dżunglę? 
Kasia Latos: Zarówno ja jak i mój mąż jesteśmy typowymi mieszczuchami, urodzonymi i wychowanymi w mieście. Jednak zawsze ciągnęło nas łono natury. Kiedyś obliczyłam, że w Warszawie stoję w korkach ok. 2 godz. dziennie. Kiedy pomnożyłam to przez pięć roboczych dni w tygodniu, otrzymałam 10 godz., miesięcznie ok. 40, a rocznie 480! Co daje około 20 dni w roku spędzonych w korkach! Szkoda życia. Zaczęliśmy więc zastanawiać się nad przeprowadzką na wieś i założeniem tam gospodarstwa, co było o tyle łatwe, że Bartek jest zootechnikiem z rolniczym wykształceniem. Wzięliśmy głęboki oddech i podjęliśmy decyzję o przeprowadzce. Dlaczego wybrali państwo Kosów Lacki?
Bartek Latos: Założyliśmy sobie, że szukamy ziemi z zadrzewionym siedliskiem. Najpierw szukaliśmy nad naszą ukochaną Biebrzą, jednak bezskutecznie. Obejrzeliśmy mnóstwo oferowanych działek z ogłoszeń, byliśmy nawet w okolicach Braniewa. I z tą ofertą wiąże się zabawna historia. 
KL: Tak! Ogłoszenie brzmiało jak bajka, dlatego mimo znacznej odległości od Warszawy postanowiliśmy odwiedzić to miejsce. W ogłoszeniu napisane było, że na oferowanej działce jest starodrzew, piękny zadbany poniemiecki budynek z czerwonej cegły, folwarczna zabudowa oraz staw. A to wszystko w bardzo okazyjnej cenie. Jednak na miejscu okazało się, że nic się nie zgadza. Obiekt był w rozsypce, do tego pełen podejrzanych lokatorów o ogorzałych twarzach, ani śladu starych drzew, zamiast folwarcznych zabudowań był zwykły prostokątny budynek z szarej cegły, a stawu ani widu. Właściciel na nasze pytania odpowiedział, że lokatorzy to nie problem i jak się ich poprosi, to się sami wyprowadzą. A jeśli chodzi o starodrzew, wskazał palcem jakieś nieduże śliwy i stwierdził, że sam z „łojcem” je sadził, a że stary jest, to te śliwy też są stare (śmiech). Zapytany o staw, wskazał jakiś dołek i powiedział, że jak mocno popada albo są roztopy, to stoi tam woda i da sobie rękę uciąć, że widział tam ryby! (śmiech).
BL: Natomiast ogłoszenie o ziemi pod Kosowem Lackim lakonicznie informowało, że jest do sprzedania ziemia rolna w jednym kawałku. Kiedy dotarliśmy na miejsce, oniemieliśmy. To było to! Okazało się, że działka miała kawałek lasu, ziemię orną oraz przepiękny starodrzew. Jak potem dowiedzieliśmy się od mieszkańców, w tym miejscu przed wojną było gospodarstwo z domem i sadem. Po domu został ledwie dostrzegalny ślad w chaszczach, ale za to rośliny przetrwały. Było dość blisko do najbliższego miasta – 5 km, ale dość daleko od cywilizacji. Na naszym gospodarstwie droga się kończy, dalej jest nieprzejezdna. Odległość od Warszawy to raptem 120 km. Uznaliśmy, że właśnie tu wybudujemy nasz dom, który idealnie wpisze się w krajobraz. Przenieśliśmy dwie stare chałupy z bali, które połączyliśmy w jeden duży dom. Jak zostali przyjęci państwo przez mieszkańców Kosowa Lackiego? Czy nie było to coś w sensie „mieszczuchy przyjechały i chcą żyć na prawdziwej wsi”?
KL: Oczywiście reakcje były różne. Plotki, jakie do nas docierały, mówiły o tym, że niektórzy uważają nas za pomyleńców, bo większość osób, zwłaszcza młodych, stara się uciec do większych miast, a szczytem marzeń jest Warszawa (śmiech). Ale w kontaktach bezpośrednich spotkaliśmy się z dużą życzliwością i pozytywnym zainteresowaniem naszą rodziną. Myślę, że również nasza chęć poznania np. lokalnej kuchni i tradycji pomogły nam w nawiązaniu dobrych relacji z okolicznymi mieszkańcami. Dom z bali niedaleko parku krajobrazowego i Bugu. Brzmi cudownie. Czy można powiedzieć, że Latosowo to taki mały raj na ziemi? 
BL: Myślę, że na to pytanie nie mogę odpowiedzieć. Lepiej zadać je naszym gościom (śmiech). Ale goście wracają do waszego gospodarstwa? 
BL: Jesteśmy młodą agroturystyką, działamy dopiero od niecałego roku, ale mamy już gości, którzy do nas wracają. Co ich przyciąga?
BL: Z myślą o gościach wybudowaliśmy drugi dom tuż obok naszego siedliska. Przenieśliśmy stary dom z bali, rozbudowaliśmy go nieco, dołożyliśmy taras z podcieniem i ganki. Wokół niego tworzymy żywe konstrukcje z wierzby: domki, płotki, tunele. W domu gościnnym na parterze jest kuchnia, gdzie mamy zarówno starą kaflową kuchnię z piecem chlebowym oraz wędzarnią, jak i nowoczesny sprzęt - zmywarkę, piekarnik itd. Obok jest spora sala, która służy za salę szkoleniową oraz za jadalnię, a w niej zacierany gliną kominek. Na poddaszu znajdują się pokoje gościnne. Wiele sprzętów do tego domu robimy, sami inspirując się ideą recyklingu. Tak więc łóżka są z palet, lampy z butelek, szafki ze skrzynek, a umywalka osadzona w starej beczce. 
KL: Uprawiamy także własne warzywa, zioła i owoce. Naszym gościom oferujemy kuchnię opartą głównie o własne produkty. Robimy też mnóstwo domowych przetworów, sami warzymy piwo, robimy nalewki. Podpuszczkowe sery zarówno z mleka koziego, jak i krowiego są naszą specjalnością. Fascynuje nas również kuchnia pierwotna, taka, jaka była dawniej. Dlatego zgłębiamy wiedzę o roślinach rosnących wokół nas i przyrządzamy potrawy z jadalnych chwastów. A ogromną atrakcją dla dzieci są zwykle zwierzęta w naszym gospodarstwie. Mamy stado kóz, dwa koniki, kaczki, kury i króliki. Podczas spacerów po okolicy można podpatrzeć czarnego bociana - naszego Czarnego Wojtka i żurawie. Nieopodal swoje miasto mają borsuki, pod nasze domy podchodzą sarny, a w naszej plantacji wierzby energetycznej w zeszłym roku leże miała łania i tam wychowała dwa młode.  Mówią państwo, że są pasjonatami dobrej, ekologicznej kuchni. Zatem, co na co dzień ląduje na państwa talerzach?
KL: Jadamy to, co naszym zdaniem jest smaczne. Lubimy zarówno tradycyjną polską kuchnię, staropolską czy też kuchnię opartą na rodzimych roślinach. Ale bliska nam jest także kuchnia śródziemnomorska i japońska. Dlatego raz na naszym talerzu pojawi się królik w kapuście, innym razem sałatka z ośmiornicy, a w kolejnym dniu zupa z pokrzywy czy sałatka z chwastów. Pijamy głównie owocowe kompoty, syropy z własnych truskawek, z pędów sosny, mniszka czy kwiatów bzu czarnego. Zbieramy i suszymy rozmaite kwiaty, liście krzewów i drzew, z których zaparzamy potem herbatki. Naszą popisową herbatką, którą nazywamy rozkwitającą słowiańską, jest mieszanka suszonych kwiatostanów bzu czarnego, suszonych bazi wierzbowych oraz kwiatów forsycji. 
BL: Bywa, że nasze codzienne posiłki wyglądają jak przyjęcie. Często zdarza się, że wyskakujemy z rana do ogrodu zerwać dziko rosnący podagrycznik czy gwiazdnicę do jajecznicy albo by zerwać młode pędy chmielu, które ugotowane na szybko i podane z oliwą, octem winnym i czosnkiem są przepyszne w smaku! Sami robimy i wędzimy wędliny. Mamy do dyspozycji jaja od najszczęśliwszych pod słońcem kur (śmiech). Latem jadamy pomidory i ogórki prosto z krzaka, jeszcze ciepłe słońcem. Często eksperymentujemy i szukamy nowych przepisów. 
KL: Tak na naszym stole zagościły obłędnie smaczne kapary z nasion nasturcji. Zajadamy się suszonymi pomidorami z ziołami własnej roboty. A jarmuż odkryliśmy parę lat temu, zanim stał się modny i uprawiamy go w ogródku warzywnym. Robimy z jego dodatkiem zupy i np. pulpety kacze zapiekane w jarmużu. Gościom smakują także zupy z nietypowych kiszonek. Najpierw nieśmiało sięgają po pierwszą łyżkę, a potem, kiedy dostrzegamy na twarzy zadowolenie, wiemy, że jest dobrze. Tak wprowadziliśmy do naszego menu zupę z kiszonych pomidorów czy z kiszonej cukinii. Kisić można wszystko: kabaczki, fasolę, marchewkę, kalafiora i inne warzywa. Świadomość, że to wszystko rośnie wokół, bez chemicznej ingerencji daje poczucie spełnienia i prostej radości. Ale oczywiście uprawa własnych produktów i dbanie o nie kosztuje sporo pracy. Naszym gościom właśnie taki styl życia chcielibyśmy pokazać. A jak wygląda najzwyklejszy dzień w Latosowie? 
BL: Wbrew pozorom mamy znacznie więcej pracy niż w mieście. Oprócz zwierząt gospodarskich mamy hodowlę ryb akwariowych, opieka nad nimi wszystkimi zabiera nam dziennie sporo czasu. Każdy kompot, suszone zioła, przetwory - one również są pracochłonne i wymagające czasu. Poza tym zawsze, bez względu na porę roku konieczne są prace na zewnątrz - duże i małe. Mamy też polowe prace związane z uprawą ziemi, gromadzeniem siana, słomy i zboża dla zwierząt. W tzw. międzyczasie robimy sery, warzymy piwo.
KB: Bywa, że pierwszym posiłkiem jest obfite śniadanie, a kolejnym - późna obiadokolacja. Trzeba też pamiętać, że mamy dzieci w wieku szkolnym i przedszkolnym. Więc trzeba gdzieś „upchnąć” czas dla nich. Do tego dochodzi drugi dom dla gości i prace związane z ich przyjęciem. Wciąż jest dużo pracy. Więc jak pani widzi – nie nudzimy się (śmiech). Jakie są reakcje przyjezdnych „mieszczuchów”, którzy przyjeżdżają do Latosowa?
KL: Ich reakcje zawsze mnie zaskakują. Myślę, że jest u nas całkiem przyjemnie, ale chyba przywykłam do tego, co nas otacza i przez to walory Latosowa nieco mi spowszedniały. Kiedy widzę, jak zachwyceni bywają goście, to dopiero w ich oczach dostrzegam, jak naprawdę wygląda to nasze miejsce na ziemi. Potrafią cieszyć się spotkaniem z sarną, ekscytować żerującymi na naszej łące żurawiami czy tonąć w zachwycie nad smakiem truskawki prosto z krzaka. dla nas to przecież zwykła codzienność.  Myślę, że nie muszę o to pytać, bo odpowiedź wydaje się oczywista, ale czy są państwo tu szczęśliwi? 
KL: Wbrew pozorom, odpowiedź wcale nie jest taka prosta. Kiedy z poranną kawą wychodzi się do ogrodu, grzywacz huczy w czeremsze obok, śpiewa skowronek, słychać krzyk żurawi i dzięcioła, kiedy słońce przyjemnie grzeje, a w powietrzu unosi się słodki zapach jaśminu, to oczywiście, że człowiek czuje się tu szczęśliwy. Kiedy obserwujemy dzieci brykające razem z koźlątkami albo bawiące się bez znudzenia na łonie przyrody, to też czujemy spełnienie, radość i pewność, że nasza decyzja była słuszna. 
BL: Ale kiedy zabraknie prądu, a z racji hodowli ryb, trzeba uruchamiać agregat i co jakiś czas dolewać do warczącej maszyny benzynę przez całą noc, kiedy zima jest wyjątkowo śnieżna i ręce bolą od łopaty, wtedy tego szczęścia jest jakby nieco mniej (śmiech). Życie na wsi ma swoje niezaprzeczalne plusy, których nie znajdzie się w mieście, ale ma też swoje minusy i wyrzeczenia. Myślę jednak, że ogólny bilans jest dodatni. Czy nie tęsknią Państwo za miastem? Życie w małej miejscowości na wsi wiąże się z problemami (dojazdy do większego miasta, brak sklepów wielkopowierzchniowych). Jak radzą sobie Państwo z takimi problemami? 
KL: Oczywiście czasem zdarza się nam tęsknić do miasta, głównie dotyczy to mojej osoby, a nie mojego męża, który z powodu swoich zajęć związanych z akwarystyką częściej wyjeżdża z domu. Z racji odległości za rzadko widujemy się z naszymi dawnymi znajomymi, z wieloma kontakt się urwał. Brakuje nam możliwości pójścia wieczorem do restauracji i biesiady w miłym gronie przyjaciół, co od czasu do czasu czyniliśmy mieszkając w mieście. Ale na szczęście Warszawa jest 120 km od nas, teraz jest naprawdę łatwy i szybki dojazd. Często samo dojechanie do stolicy bywa szybsze niż późniejsze przedzieranie się przez korki. Lubię czasem wpaść do stolicy. I tak jak nasi goście relaksują się u nas na wsi, ja odprężam się spacerując bulwarem wiślanym czy pójściem na koncert pod chmurką. 
Z zakupami nie ma żadnych problemów. Bywając w Warszawie, robimy od czasu do czasu większe zakupy. Czasem odwiedzamy niedalekie Siedlce w tym celu. Jednak codzienne zakupy robimy na miejscu. Są tu dobrze zaopatrzone sklepy, mamy małe piekarnie, gdzie kupuje się prawdziwy, pachnący chleb. Są dwie masarnie, gdzie mięso jest tańsze niż w dużym mieście i przede wszystkim świeże. Plusem jest także dojazd do szkoły czy przedszkola, który trwa zazwyczaj 7 minut. W dzień targowy, kiedy są „korki na mieście” jest dłuższy o 3 minuty (śmiech). Tutaj wszyscy się znają. Nie zapomnę sytuacji, kiedy pani w banku roześmiała się, kiedy szukałam dowodu osobistego, chcąc wypłacić pieniądze. Powiedziała, że przecież widzi, że ja to ja, po co jej mój dowód? (śmiech). A czy rozważają państwo kiedykolwiek powrót do miasta?
KL: Mąż absolutnie nie wyobraża sobie wyprowadzki z Latosowa. Ja natomiast czasem myślę, że na stare lata być może przyjdzie konieczność powrotu do miasta, gdzie życie w takiej sytuacji bywa jednak łatwiejsze."
http://kuchnia.wp.pl/historia-najstarszej-cukierni-w-lublinie-6108855302224001a,"Historia najstarszej cukierni w Lublinie Sto lat temu w Lublinie na ciastka chodziło się „do Chmielewskiego”. Także dziś, każdy lublinianin wie, gdzie się udać, by zjeść najlepsze ciasteczka w mieście. Działającą do dziś cukiernię w 1900 roku założył dziadek obecnych właścicieli – Władysław Chmielewski, syn powstańca styczniowego, do którego nie raz szczęście się uśmiechnęło, jednak nie zawsze było kolorowo. O perypetiach cukierniczej dynastii, historii rodzinnej cukierni, szczęściu oraz smakowitych, słodkich wypiekach tworzonych z pasją rozmawialiśmy z Krzysztofem Chmielewskim, współwłaścicielem lubelskiej cukierni z ponad stuletnią tradycją. Karolina Wójciga: Każdy w Lublinie wie, że cukiernia Chmielewski jest najstarszą w mieście, jednak nie każdy zdaje sobie sprawę z niesamowitej historii tego miejsca. Zacznijmy od początku – jak się ona zaczęła?
Krzysztof Chmielewski: Dziś może nikt nie przywiązuje już do tego wagi, ale rodzina Chmielewskich jest rodem szlacheckim i ziemiańskim herbu Wieniawa. Tę historię należy zacząć od mojego pradziadka, Franciszka Chmielewskiego, który po powstańczych perypetiach w 1868 roku ożenił się z moją prababką, Klementyną z Gadomskich. Z tego małżeństwa urodziło się dwanaścioro dzieci, wśród nich, jako czwarty, mój dziadek – Władysław Franciszek Chmielewski. To on w przyszłości miał założyć słynną w Lublinie cukiernię. Mój pradziad stracił cały majątek z powodu udziału w powstaniu styczniowym, dlatego chciał każdemu ze swoich potomków zapewnić dobre wykształcenie i ogromne nadzieje pokładał właśnie we Władysławie, czyli moim dziadku. Po ukończeniu kilku klas gimnazjum wraz z ojcem zdecydowali, że będzie dalej kształcił się w fachu cukierniczym i tak też się stało. I choć Polska była wtedy pod zaborami, to wysłano go na dwa lata do Warszawy, gdzie uczył się kunsztu cukierniczego u Rudolfa Ballresco i pod koniec 1893 roku stanął przed komisją, zdał egzamin i otrzymał dyplom. Od tej chwil był „subiektem cukierniczym”, a w 1925 roku uzyskał tytuł mistrzowski. I założył cukiernię?
Tak, ale nie od razu. Dziadek przyjechał do Lublina szukać pracy i tutaj poznał moją babkę – Stanisławę Frankównę, córkę tutejszej mieszczańskiej rodziny, osobę, jak wtedy mówiono, rzetelną, pracowitą i pewnego charakteru. Oczywiście zakochali się w sobie i niedługo potem pobrali, a życie po ślubie rozpoczęli skromnie – od niewielkiego sklepu cukierniczego na Krakowskim Przedmieściu 4, który nabyli za pieniądze z posagu mojej babki. Jak wspomniałem, żyli skromnie, ale nagłą odmianę losu przyniosła wysoka wygrana na loterii. Jak głosi jedna z anegdot, szczęśliwy kupon moi dziadkowie dostali od człowieka, który często u nich bywał na herbacie, ale pewnego razu nie miał czym zapłacić, więc zostawił los kupiony w kolekturze Morajnego. Wtedy mówiło się, że wrócił Morajne – wróciło szczęście do Lublina. Taki też napis widniał na szybie jego kolektury, kiedy wrócił szczęśliwie po I wojnie światowej do rodzinnego miasta. No i rzeczywiście tak było, bo ogromne szczęście spotkało moich dziadków, a ten człowiek, który podarował im to szczęście, już więcej nie pojawił się i wszelki słuch o nim zaginął. Czyli można powiedzieć, że dosłownie los się do nich uśmiechnął?
Dosłownie! I to nie jeden raz (śmiech). W tym czasie, gdy dziadek nagle stał się majętnym człowiekiem, obok ich cukierenki wystawiono na sprzedaż starą kamienicę. Dziadkowie kupili dom bez wahania i zaczęli remont, bo marzyła się im cukiernia z prawdziwego zdarzenia, taka, która mogłaby konkurować ze słynnym lubelskim Semadenim. I właśnie wtedy los uśmiechnął się do nich po raz drugi. Podczas renowacji budynku, w jego piwnicach odkopano gliniany garnek wypełniony po brzegi złotymi, węgierskimi monetami z XVII wieku. Było to pod koniec 1918 roku. Dziadek nie wziął z tego skarbu ani grosza. Całość oddał w ręce władz właśnie odradzającego się Państwa Polskiego. Zachował tylko kilka monet na pamiątkę dla potomnych. Szlachetna postawa.
Tak, bo dziadek był szlachetnym człowiekiem. Być może nie wszyscy z młodego pokolenia wiedzą, że w tamtym czasie ludzie tak bardzo zachłysnęli się tą wolnością, tak bardzo byli dumni z tego, że Polska jest wreszcie wolnym krajem, że oddawali obrączki, biżuterię, drogocenne przedmioty, by Polska znowu mogła istnieć. Wróćmy na chwilę do cukierni pańskiego dziadka. Wyremontował kamienicę przy Krakowskim Przedmieściu 8, stworzył wymarzoną cukiernię i już został tu na stałe?
Dokładnie. Dziadek Władysław stworzył miejsce niezwykłe. To było miejsce dla każdego. Przed południem u Chmielewskiego pojawiały się matki z dziećmi, a wieczorami przesiadywali tu znani lubelscy urzędnicy, księża, literaci, aktorzy, a w zacisznym kącie, obok wielkiego pieca kaflowego zakochane pary. Tak było w sali na parterze. Na piętrze natomiast spotykali się ci, których pasjonowała gra w bilard. To był męski azyl, pachnący papierosowym dymem, miejsce, do którego nie wypadało wchodzić paniom. Dziadek nie raz opowiadał, że goście siadywali przy stolikach z marmurowymi blatami i ciężkimi, metalowymi podstawami zdobionymi secesyjnymi wzorami, a kelner przynosił szklany klosz pełen różnorakich ciastek. Można było wybierać do woli, a płaciło się, oczywiście „od sztuki”. Jednak w praktyce było tak, że dzieci zjadały wszystko do ostatniego okruszka (śmiech). Kupowano także ciastka na wynos, pakowano je elegancko, a pod fantazyjnie zawiązany kolorowy sznurek wsuwano firmowe serwetki opatrzone napisem „Cukiernia Chmielewski”. Wspomina pan o znanych osobistościach goszczących u pańskiego dziadka. Może pan zdradzić, kto przychodził „do Chmielewskiego” na ciastko?
Stałym bywalcem cukierni był przez wiele lat przyjaciel rodziny, literat i taternik Józef Birkenmayer-Groński, a w okresie międzywojennym zachodziła tutaj Hanka Ordonówna, stała bywalczyni, podczas przyjazdów na gościnne występy w Teatrze Miejskim. Ale nic w tym dziwnego. Dziadek zawsze dbał o to, by jego klienci mogli liczyć na to, co najlepsze. Chciał, by jego wyroby miały najwyższą jakość. Zatrudniał doskonałych cukierników, m.in. Piotra Downarowicza i Stefana Jacukiewicza. To właśnie oni sprawili, że w tamtym czasie wyżej ceniono pączki „od Chmielewskiego”, niż te, które wytwarzał słynny warszawski Blikle.
A jak podczas II wojny światowej radził sobie pański dziadek? Wszyscy doskonale wiedzą, że nie były to łatwe czasy.
Tak, znowu przyszła wojna i Niemcy chcieli, by dziadek podpisał volkslistę. Wprawdzie nie mieliśmy niemieckich przodków, ale rodzina mojej babki miała protoplastów przybyłych niegdyś do Polski spod Lipska. Stryjek Józef przekonywał dziadków, by podpisali ten dokument, ale moja babcia powiedziała wtedy twardo, że wolałaby widzieć stryjka w trumnie jako Polaka niż żywego – jako Niemca. Dziadek zdjął także karteczkę z informacją, że cukiernia jest przeznaczona tylko dla Niemców. Przez to oraz przez odmowę podpisania volkslisty dziadek utracił cukiernię oraz został uwięziony na Zamku Lubelskim. Jednak dzięki wysokiej łapówce po pewnym czasie wyszedł na wolność. I co stało się z cukiernią pańskiego dziadka po jej konfiskacie?
Cukiernię oddano Niemcowi, niejakiemu Rothowi i on prowadził ją do końca okupacji. Wobec dziadka i jego rodziny zachowywał się przyzwoicie – pozostawił im całe mieszkanie na piętrze, a sam zajął tylko pokój z kuchnią. Ale za to przez pierwsze powojenne lata mieszkanie dziadków było nieustannie nachodzone i rewidowane przez Urząd Bezpieczeństwa. Bez wyczerpujących przesłuchań i zastraszania się nie obyło. Jednak dziadek nie bacząc na szykany, prowadził cukiernię do 1951 roku, aż została upaństwowiona. Był to zapewne ogromny cios dla dziadka?
Było mu trudniej niż za czasów okupacji niemieckiej. Wtedy przynajmniej prowadził niewielką pracownię cukierniczą, która zaopatrywała w słynne pączki sklepiki i „sodówki” w centrum Lublina. A po wojnie został bez środków do życia. Jego cukierenkę uznano za niebezpieczną dla ludowego państwa „prywatną inicjatywę”, a jego samego nazwano burżujem i kapitalistą. Interes przejęły Lubelskie Zakłady Gastronomiczne, które wkrótce przemianowały go na kawiarnię i zmieniły nazwę na „Ratuszową”. Od tej pory przychodziło tu coraz mniej ciekawe towarzystwo, a i ciastka oraz kawa stawały się z roku na rok coraz gorsze. Ale po 40 latach udało się państwu odzyskać cukiernię.
Na szczęście tak. W 1991 roku, razem z siostrą i niestety nieżyjącym już bratem Stanisławem zaczynaliśmy od sklepu cukierniczego, jak niegdyś nasi dziadkowie. Ale już po roku wróciliśmy do zamysłu dziadka i otworzyliśmy cukiernio-kawiarnię. Najlepszą i najbardziej skuteczną reklamę jaką mogliśmy sobie wymarzyć, była prawie codziennie wisząca na witrynie cukierni kartka z napisem „Wszystko wyprzedane. Zapraszamy jutro” (śmiech).  117 lat tradycji tworzenia najbardziej lubianych przez lublinian ciastek zobowiązuje.
Oj tak, zobowiązuje! Czujemy tę odpowiedzialność. Dlatego z siostrą staramy się, aby nasi pracownicy czuli się tu jak w rodzinie. W końcu to rodzinny biznes (śmiech). I tak jak w prawdziwej familii bywają nieraz między nami a pracownikami kłótnie i swary, czasem z kimś się żegnamy w gniewie, ale ten ktoś zaraz wraca i znowu wszyscy są szczęśliwi. Bo nie wolno nikogo przekreślać, w końcu każdy uczy się na błędach, prawda? (śmiech). Chyba niemal każdy lublinianin wie, gdzie udać się na najlepsze ciastko i kawę w mieście. Jak pan myśli, dlaczego drzwi cukierni Chmielewski nie zamykają się przez cały dzień?
Tu chodzi o jakość produktów, na którą stawiamy przede wszystkim. Wie pani, że u Chmielewskiego nawet to, co według nas nie nadaje się do sprzedaży, zasługuje na pierwsze miejsce w konkursie? (śmiech). Ale jak to?
To taka śmieszna historia, która przytrafiła nam się zaraz po odzyskaniu cukierni. W Lublinie z okazji tłustego czwartku ogłoszono konkurs na najlepszego pączka. Zapomnieliśmy o nim zupełnie. Przypomniała nam o tym zaprzyjaźniona pani redaktor z jednej z lubelskich gazet. Ale niestety, jak to w tłusty czwartek – wszystko wyprzedane. No i co tu zrobić? Zostały tylko te z odrzutu. Nie było one złe – raczej nieudane. A to pączek był nieforemny, a to niedopieczony, ale zaryzykowaliśmy – wybraliśmy najlepsze z najgorszych i pędem zanieśliśmy je na ten konkurs. Byliśmy zawstydzeni, bo nie dość, że się spóźniliśmy, to jeszcze przynosimy takie coś! No ale cóż, wróciliśmy do cukierni, a za pół godziny telefon, że nasze pączki wygrały konkurs! Chyba walory smakowe, a nie wizualne zwyciężyły. 
Ale pytała pani, dlaczego drzwi naszej cukierni się nie zamykają. Myślę, że to z powodu rodzinnej atmosfery, która u nas panuje. Ludzie przychodzą do nas wiadomo, że po ciastka, ale także żeby porozmawiać. Nasza pani ekspedientka, która obsługuje klientów, czasem mówi nam, że nie widziała tego pana z wąsem, który kupuje pączki przez dwa dni albo, że pani Kazia dawno do nas nie zaglądała. Martwi się o nich, a jak wreszcie przyjdą, to oddycha z ulgą (śmiech). Często powtarzam, że do lekarza idzie się, kiedy zdrowie nie dopisuje, do księdza z problemami wiary, z prawem do prawnika, a do cukierni, żeby porozmawiać (śmiech). Czyli państwa goście mogą się tu poczuć trochę jak u psychologa? 
No tak! Sami często mówią, że otworzyli się przed nami, a zazwyczaj tego nie robią. Kiedyś przyszedł do nas pewien wojskowy w stopniu majora i powiedział, że ma takiego „stresa”, że musi zjeść tort. Myśleliśmy, że chodzi mu o kawałek tortu, ale nie! On zamówił cały kilogramowy tort. Kiedy zjadł niemalże cały, powiedział, że już się prawie nie denerwuje. Ale przede wszystkim zaglądają do nas grupki znajomych i przy ciasteczku oraz kawie rozmawiają ze sobą, żartują i cieszą się swoja obecnością. A to bardzo ważne, by w dobie tych wszystkich komunikatorów internetowych, chatów i SMS-ów spotkać się z kimś w cztery oczy i przeprowadzić autentyczną rozmowę. A poza tym nic tak nie potęguje rozmowy jak kawa czy herbata i dobre ciastko, które można powiedzieć, że są wisienką na torcie tego spotkania. I o tym trzeba pamiętać."
http://kuchnia.wp.pl/michel-moran-francuski-hiszpan-ktorego-pokochala-polska-6106958625719937a,"Michel Moran - francuski Hiszpan, którego pokochała Polska Szef kuchni, restaurator i osobowość telewizyjna - Michel Moran należy dziś do grona najpopularniejszych osób w świecie polskich kulinariów i gastronomii.  Jego droga na szczyt nie była jednak prosta i łatwa, o czym szczerze opowiada w swojej biografii ""Chef. Historia Michela Morana"". Nie owija w bawełnę, opisując problemy rodzinne, finansowe czy osobiste związane z alkoholowym nałogiem. I choć unika fleszy, jest gotowy na wszystkie cienie i blaski, które niesie ze sobą medialna sława. A jak to wszystko się zaczęło? W rozmowie z Pawłem Lorochem wyznał, że jako dziecko był wyjątkowym urwisem, który nie mógł usiedzieć na miejscu. Wypełnienie powierzonych mu zadań graniczyło z cudem. Tym samym sprawiał swoim rodzicom klasyczne problemy wychowawcze - do domu przynosił kiepskie stopnie i nie rokował na pracowitego młodzieńca w przyszłości.  Objawienie - jak głosi jeden z tytułów rozdziału w biografii Chefa - nastało w gimnazjum podczas pokazu uczniów szkoły gastronomicznej. Ich pasja, schludny wygląd i wiedza kulinarna zafascynowały nastoletniego Michela. Postanowił zostać profesjonalnym kucharzem i dla tego marzenia zmienił całkowicie swoje podejście do szkoły oraz nauki. Uczył się pilnie, nadrabiał zaległości i poprawił oceny, dzięki czemu został dopuszczony do egzaminów do szkoły Jean Drouant, po czym zdał je bez większego kłopotu.  Ten etap edukacji łączył się z licznymi wyrzeczeniami i pierwszą pracą przyszłego Chefa. Uzyskał pozwolenie na pracę i naukę, dostał się na praktyki do starej, klasycznej restauracji La Maison d’Alsace przy Champs d’Elysees. Gotowanie było jedynie jednym z elementów przyswajanej wiedzy - w programie obowiązkowo znalazły się też takie przedmioty jak kultura kulinarna, prawo pracy w gastronomii czy towaroznawstwo. Już wtedy poznawał wyszukane przepisy na turbota, solę czy jagnięcinę. Pracował na jakościowych produktach, które przygotowywał za pomocą sprezentowanego przez brata kompletu noży - to wizytówka każdego szanującego się szefa kuchni.  Umiejętności zdobyte na praktykach, upór i prawdziwa pasja zaprowadziły Chefa do kuchni najlepszych lokali i hotelowych restauracji nie tylko w Paryżu, ale też poza granicami kraju. Wiele działo się także w jego życiu prywatnym. Momentem przełomowym z pewnością były narodziny w 1991 roku jego syna Andrea, a cztery lata później córki Solene. Los jednak zamieszał w jego życiu. W tamtym czasie zamiast stabilizacji Michel zmagał się z problemami prywatnymi i finansowymi. Dziś właśnie tego wstydzi się najbardziej - dwa rozwody, hulaszczy tryb życia i złe decyzje finansowe to dość dużo. Mimo ogromnej miłości do dzieci i entuzjazmu oraz pracowitości za dnia, wieczorami topił zmartwienia w alkoholu. Kolejne podróże po świecie i zmiany miejsc pracy zaprowadziły go do Luksemburga. To tam odżył na nowo poznawszy Halinę - piękną Polkę i swoją przyszłą żonę. Jak dziś wspomina Chef, to miłość trudna, ale pełna emocji i szczerości. Mocne charaktery w związku to zaleta i przekleństwo jednocześnie, a wybuchowość Michela razem ze skłonnością do przywództwa Haliny to chwilami mieszanka wybuchowa. Rozstania i powroty są im znane, a wspominane w książce sześć walizek, w które Michel dwukrotnie pakował ""swoje życie"", są dowodem, jak mocno zależało mu na związku z Haliną. Trud dnia codziennego mocno odbił się na ich relacji - proza życia nieraz przyćmiewała marzenia i pragnienie otworzenia wspólnej restauracji. Nie bez znaczenia była bariera językowa i początkowe problemy z odnalezieniem się na ""polskiej ziemi"". Jak większość mężczyzn również Michel silnie odczuwał niemoc związaną z brakiem stałego przypływu gotówki i problemy z dobrze prosperującym biznesem. Problemy alkoholowe ponownie dały o sobie znać, co zakończyło się ultimatum ze strony Haliny. Nie mogła pozwolić, aby mężczyzna jej życia marnował się pochłaniając ""procentowe eliksiry uspokajające"", ale jednocześnie przemawiała przez nią troska o swój los i swoich córek. Postawiła ultimatum: zero alkoholu, na co Michel z pokorą przystał. Kilka lat później wyraźne zasady postawiła również względem syna ukochanego. Michel, spragniony kontaktu z dzieckiem ojciec, bagatelizował wybryki Andrea, ale Halina przedstawiła sprawę jasno: wyprowadzają się obaj albo przejmuje nad nim kontrolę. Dziś Chef przyznaje, że charakter i konsekwencja żony uratowała nie tylko jego, ale też jego syna. Dziś Andrea to znakomicie ułożony i  wykształcony mężczyzna, skończył studia we Francji i rozwija swój biznes w Nowej Kaledonii. Wspólnym dzieckiem dla obojga z pewnością jest dobrze prosperujące Bistro de Paris. Od lat jest obiektem poświęceń, ale też wielu radości. Do lokalu przychodzą najznakomitsi goście ze świata kultury oraz polityki. Chef gotował dla takich gwiazd jak Grażyna Szapołowska, Jacek Cygan czy Ryszard Rynkowski, a także głów państwa. Podczas przygotowania posiłku dla prezydenta każdy jego ruch obserwował pracownik Biura Ochrony Rządu. Wbrew pozorom nie była to dla Chefa sytuacja stresująca, a wręcz chwila odkrycia, że doskonale czuje się, gotując przed widownią. 
O tej swobodzie gotowania, a także dobrym obyciu z kamerą przekonał się w 2012 roku, zwyciężając casting do ""MasterChefa"". Warto dodać, że o miejsce w jury tego formatu ubiegali się m.in. Wojciech Modest Amaro, Jacek Grochowina i Paweł Oszczyk. To jednak talent i osobowość Michela Morana zwyciężyły. Sukces edycji programu dla dorosłych kucharzy amatorów zaowocował kolejnym projektem, czyli ""MasterChefem Juniorem"", a także innymi programami kulinarnymi oraz kontraktami reklamowymi. Dziś Chef rozpoznawany jest w całej Polsce, uwielbiają go zarówno dzieci, jak i dorośli. On sam nie szuka obecnie popularności. Mimo stałej obecności w mediach stara się prowadzić spokojne życie bez stawania na niepotrzebnych ""ściankach"" czy epatowania prywatnymi zdjęciami na portalach społecznościowych.  O swojej prywatności nie boi się mówić szczerze, ale ta spowiedź w biografii to po części sposób na zobrazowanie realnego we współczesnym świecie problemu alkoholizmu. Nałóg ten nie musi wiązać się bowiem z patologią, a dotyka zapracowanych, często odnoszących sukcesy ludzi. Jak sam mówi, ""gdyby pił, może nie spaprałby potrawy, ale mógł spaprać swoje całe życie"".  Żona, dzieci i miłość do nich uświadomiły mu jednak, że nie może tego stracić.  W rozmowie z red. prowadzącą WP Kuchnia Magdą Pomorską szczerze mówi o tym, że potrafi zarówno konstruktywnie skrytykować, jak i tę krytykę przyjąć. I dotyczy to w pierwszej sytuacji uczestników programu ""MasterChef"", którzy zasługują na prawdę, mimo że czasem jej wysłuchanie może być trudne. Tak samo on jako fachowiec, jeśli coś jest nie tak z potrawą, woli, aby klient mówił prawdę.
A zapytany o to, jaki ma swój przepis na uśmiech, który nieodłącznie mu towarzyszy odpowiada zdecydowanie, że po prostu robi to, co kocha. Możliwość gotowania z ludźmi pełnymi pasji do gastronomii, zaangażowania i ciekawości kulinarnej to dla niego największa przyjemność i powód do uśmiechu."
http://kuchnia.wp.pl/monika-honory-nareszcie-sie-sobie-podobam-6106997475702401a,"Monika Honory: Nareszcie się sobie podobam Kiedyś wielokrotnie borykała się z efektem jo-jo, ale w końcu udało się – schudła.  Pozbyła się 40 kg dzięki jedzeniu zup. Teraz mniejsza o kilka rozmiarów, zdrowa i piękna, pomaga innym zrzucić zbędne kilogramów. Z Moniką Honory, kobietą o niezwykłej sile i determinacji, rozmawiamy o tym, dlaczego postanowiła zmienić swoje życie, jak udało się jej schudnąć, czemu nie lubi słowa „dieta” i dlaczego zupom krem mówi stanowcze nie. Dlaczego postanowiła pani schudnąć? Co było motorem do działania?
Żyjemy w czasach kultu pięknego ciała, w których wygląd ma ogromne znaczenie. Z tego powodu osoby otyłe nie mają szans odnaleźć się w świecie dyktatury smukłej sylwetki, a w związku z tym ich samoocena jest bliska zeru. Tak właśnie było w moim wypadku. Bardzo chciałam zmienić siebie, próbowałam na kilka sposób, ale zawsze kończyło się to tak samo - efektem jo-jo, co niesamowicie mnie zniechęcało. Jako osoba otyła wstydziłam się pokazywać publicznie. To jest pewnego rodzaju wewnętrzna blokada, uniemożliwiająca swobodne zachowywanie się, człowiek zamyka się w sobie coraz bardziej z powodu każdego negatywnego komentarza czy szyderczego uśmiechu – po prostu myślisz sobie, że inni patrzą na ciebie z pobłażaniem. Chciałam pozbyć się tego ciężaru, nie tylko tego fizycznego, ale także psychicznego. Wszystkie oczy zawsze były zwrócone na mnie, bo byłam większa niż inni. Pragnęłam, by ktoś spojrzał na mnie nie przez pryzmat nadmiernej masy ciała, ale tego, że jestem dobrą osobą, że mam ładną twarz czy np. torebkę i buty. Chciała pani poczuć się po prostu kobieco? 
Tak, tego chce chyba każda kobieta, prawda? Jednak moją największą motywacją do zmiany było spotkanie z dawno niewidzianą przyjaciółką podczas imprezy sylwestrowej w 2011 roku. Pamiętam, że bardzo długo się szykowałam przed balem, aby wyglądać naprawdę dobrze, tymczasem jedne z pierwszych słów mojej przyjaciółki brzmiały: „Monika, czy ty znowu przytyłaś?”. Poczułam się, jakby strzelił we mnie piorun. To spowodowało, że zdecydowałam podjąć konkretne kroki. Tak więc odpowiadając na poprzednie pytanie, co było motorem dla moich działań, powiem krótko: zdrowie, chęć doznania szczęścia, samoakceptacji i zwiększenie swojej samooceny.  Na pani blogu czytamy, że niejednokrotnie borykała się pani z efektem jo-jo, jak sobie pani z nim ostatecznie poradziła? 
Efekt jo-jo jest upiorem wielu osób z nadwagą czy otyłością. Zawsze powtarzałam, że większość dostępnych diet na polskim rynku ma swój początek i swój koniec, ale co dalej? I tu zaczyna się prawdziwy problem. Odmawianie sobie wielu smakołyków wiąże się z utratą wagi, ale gdy osiągniemy już swój cel i schudniemy, od razu sięgamy po to, co tak kochamy, czyli jedzenie. Przecież już schudłam, więc mogę już zajadać się czekoladą, prawda? Nieświadomie wpadamy w błędne koło, z którego ciężko nam się wydostać. I sięgamy po następną dietę, która ma być tą ostatnią, ale zazwyczaj jest tylko jedną z kolejnych. Przechodziłam przez tę trudną, wyboistą drogę i doskonale rozumiem osoby, które musiały się zmierzyć z podobnym problemem. Wiążą się z tym skrajne emocje, nad którymi niejednokrotnie nie jesteśmy w stanie zapanować – gniew, wyrzuty sumienia, zawód, brak wiary, które prowadzą do poddania się i ostatecznie do depresji. Dlatego postanowiłam, że skończę stosować diety i znajdę sposób, by skutecznie, a przede wszystkim bezpiecznie, zdrowo i bez efektu jo-jo zgubić swoje nadprogramowe kilogramy. Chciałam, aby moje codzienne menu nie było dla mnie udręką. Dlatego skupiłam się na szukaniu posiłków przede wszystkim sycących – ponieważ nie chciałam doświadczać ciągłego uczucia głodu, ale równocześnie smacznych, tak aby po zakończeniu odchudzania z przyjemnością dalej po nie sięgać. Idealnym rozwiązaniem były zupy. Dzięki temu gdy już schudłam, „nie rzuciłam” się na słodkości, tym samym uniknęłam efektu jo-jo.  Schudła pani 40 kilo, jedząc tylko zupy? 
No nie do końca. Moja przemiana rozpoczęła się w momencie, gdy postanowiłam, że to będzie moje ostatnie podejście do walki z kilogramami. Wiedziałam, że muszę się zabrać za to porządnie, dlatego zasięgnęłam porady lekarzy. Informacje od specjalistów, w połączeniu z moją pasją do dietetyki sprawiły, że zdecydowałam się na jedzenie właśnie zup. Jak się okazało, są najlepiej przyswajalną i łatwostrawną formą pożywienia dla organizmu. Właśnie w ten sposób rozpoczęła się moja przygoda z zupami. Specjalnie na swoje własne potrzeby stworzyłam program, który nazwałam później „Przemianą”, ze względu na oczywiste zmiany, które zachodzą podczas odchudzania nie tylko w ciele, ale także w psychice. Przez 4 miesiące spożywając tylko zupy, zaznaczam, że były to przynajmniej cztery różne rodzaje w ciągu dnia, schudłam 20 kg. A przez kolejnych 6 miesięcy, mimo iż zaczęłam powoli wprowadzać posiłki stałe, schudłam kolejne 20 kg. Razem 40 kg. Może trudno w to uwierzyć, ale nie byłam nigdy miłośniczką zup, a sama myśl o gotowaniu i czasie, jaki musiałabym na to poświecić, strasznie mnie przerażała. Jednak teraz myślę, że jest to jedynie kwestia dobrej organizacji. Czyli w diecie preferuje pani zupy?
Och, jak ja strasznie nie lubię słowa „dieta”! (śmiech). Dlaczego? Przecież to dzięki dietom chudniemy.
Tak, ale to słowo na „d” (śmiech) kojarzy mi się bardzo negatywnie. Zapewne wynika to z faktu, że stosowanie diet nigdy nie przyniosło dla mnie trwałych efektów, a zamiast wymarzonej sylwetki pojawiała się frustracja i próby stosowania kolejnych diet, które jeszcze bardziej spowolniły mój metabolizm. Jednak jeśli miałabym wybrać jeden sposób odżywiania, to byłby to taki, który nie wyklucza żadnej z głównych grup produktów, oferujący urozmaicone menu, pełne świeżych warzyw i owoców oraz chudych mięs. Bardzo ważne jest dla mnie, aby spożywane posiłki były bez dodatku sztucznych substancji czy konserwantów. Zalecam także unikanie jedzenia potraw ciężkostrawnych, opartych na produktach smażonych.  Może zdradziłaby pani kilka prostych rad i trików, jak to zrobić?
Mój sekret jest dość prosty i polega na jedzeniu gotowanych produktów w formie półpłynnej, czyli po prostu zup. Jednak moje przepisy nieco odbiegają od tych tradycyjnych. Główna zasada brzmi: nie smażymy, a także nie dodajemy składników, które wcześniej były poddane takiej obróbce termicznej. Nie polecam również  produktów wędzonych, ponieważ są wyjątkowo ciężkostrawne dla żołądka. Ale zdecydowanie rekomenduję jedzenie trzech różnych zup w ciągu dnia – a najlepszym przykładem, że to działa, jestem ja. W „Przemianach według Moniki Honory” zachęcam do jedzenia owoców, a także nie widzę powodu, aby unikać cukru brzozowego np. do codziennej kawy. Oprócz zbilansowanego jadłospisu ważna jest także aktywność fizyczna. Oczywiście wprowadzamy ją stopniowo i proporcjonalnie do spadku wagi zwiększamy jej intensywność.  Sama mówi pani, że schudła jedząc zupy, więc dlaczego zupom krem mówi pani stanowcze nie?
Otóż, zupy typu krem szybciej trawią się w żołądku, przez co uczucie głodu pojawia się znacznie szybciej. Nasz organizm przystosowany jest do rozdrabniania pokarmu w ustach, a następnie dalszym jego trawieniu w niższych partiach przewodu pokarmowego. Przyjmując posiłki w formie całkowicie płynnej, dajemy organizmowi możliwości na pobudzenie układu pokarmowego do pracy. Przez to, że zjemy zupę krem, rozleniwiamy go, a my sami po spożyciu takiego posiłku, nasycamy się na krótką chwilę. Warto zwrócić uwagę na kaloryczność zup typu krem. Do jej wykonania potrzeba o wiele więcej warzyw niż w przypadku tradycyjnej zupy. Co więcej, kaloryczność kremów podbija dodatek mąki czy śmietany.   Czego jeszcze lepiej unikać, jeśli chcemy skutecznie schudnąć? 
Jeśli chcemy pozbyć się zbędnych kilogramów, to musimy jeść... wszystko (śmiech). Prawdopodobnie wyda się to absurdalne, ale tworząc listę zakazanych produktów, sami podświadomie zmuszamy się, by po nie sięgnąć! Zawsze powtarzam, że znacznie lepiej jest pozwolić sobie na chwilkę przyjemności i dostarczyć organizmowi to, co lubi najbardziej, ale oczywiście w najlepszej formie i jakości. Dzięki temu może ominąć nas wiele nieprzyjemnych zawodów, a wystarczy tylko określić sobie minimalną ilość danego smakołyka i kurczowo się jej trzymać. Przy zróżnicowanej diecie, pełnej bogactwa witamin i składników mineralnych, węglowodanów złożonych, białka pełnowartościowego i tłuszczy, oczywiście tych dobrych, jesteśmy w stanie odmówić sobie słodyczy, a nawet nie mieć na nie ochoty! Każdy organizm jest inny, każdy ma odmienny bagaż doświadczeń i diet za sobą, dlatego do każdej osoby należy podchodzić bardzo indywidualnie.  Jeśli nie zupy krem, to jakie pani poleca i dlaczego? 
Z całą odpowiedzialnością mogę polecić wszystkim tradycyjne zupy z kawałkami mięsa, warzyw, a także kaszy, makaronu czy ryżu. Oczywiście te przygotowane według założeń mojego programu są najlepsze (śmiech). Wystarczy wybierać te bez smażonych i wędzonych produktów, przyprawione naturalnymi ziołami i mieszkaniami suszonych warzyw. Dzięki takiej formie jedzenia nasz przewód pokarmowy ma możliwość podjęcia pracy, do której jest przecież fizjologicznie przystosowany. Co więcej, zupy z kawałkami warzyw i mięsa są trawione zdecydowanie dłużej niż zupy typu krem, co w efekcie powoduje dłuższe uczucie nasycenia. Warto zwrócić uwagę również na błonnik występujący w warzywach, dlatego im krócej się one gotują, tym większe źródło naturalnego błonnika stanowią. Jest to też powód, dla którego zalecam gotowanie warzyw al dente, czyli na pół twardo. Wpływa to bardzo pozytywnie na pracę jelit – oczyszcza je, a składniki zawarte w żywności o wiele lepiej się wchłaniają, w konsekwencji tracimy zbędne kilogramy. To takie proste!  Rzeczywiście, to jest proste, ale chyba najtrudniej zrobić pierwszy krok, dlatego może podzielić się pani z czytelnikami WP Kuchnia jakimś łatwym przepisem na dietetyczną zupę, którą pani najbardziej lubi i poleca? Tak na start.
Oczywiście! (śmiech) Jedną z moich ulubionych zup jest ta ze świeżych ogórków – to lekka i naprawdę smaczna zupa idealna na kolację. Ogórek i cytryna sprawiają, że jest soczysta i odświeżająca. Można ją jeść także na zimno, dlatego świetnie sprawdzi się podczas nadchodzących gorących, letnich wieczorów. Jedyne, czego potrzebujemy to półtora litra wywaru rosołowego (najlepiej takiego na 2 golonkach indyczych), ośmiu średnich ogórków, dwóch marchewek, pietruszki, pół łyżeczki wyciśniętej cytryny, świeży koperek, torebkę białego ryżu, dwie łyżki śmietany 12 proc. (lub jogurtu naturalnego), dwa liście laurowe, świeżą bazylię i lubczyk, a na koniec sól himalajska i pieprz do smaku. Jej przygotowanie jest niezwykle proste. Umyj i obierz ogórki, następnie pokrój je w grubą kostkę, posól i odstaw na kilka minut. W wywarze razem z pokrojoną marchewką i pietruszką ugotuj ryż. Gdy ryż będzie al-dente, dodaj pokrojone ogórki. Po 3-4 min dolej sok z cytryny i śmietanę. Na koniec dopraw według uznania pieprzem, solą, ziołami i posyp koperkiem. Teraz nie pozostaje mi nic więcej, niż życzyć smacznego (śmiech)."
http://kuchnia.wp.pl/kosmiczna-kuchnia-czyli-co-jedza-astronauci-6105171447030913a,"Kosmiczna kuchnia, czyli co jedzą astronauci? Myśląc o lotach w kosmos, przychodzą nam do głowy najróżniejsze kwestie. Ogromne przeciążenia, stan nieważkości, tajemnice, które kryje nieskończona przestrzeń… Mało kto jednak zaprząta sobie głowę, tak banalnymi zdawałoby się sprawami, jak żywienie. Tymczasem od początku historii lotów załogowych, była to jedna z ważniejszych kwestii, która spędzała sen z powiek dziesiątkom naukowców. Rozwiązanie problemu jedzenia w tak ekstremalnie trudnych warunkach okazało się nie lada wyzwaniem. Historia kosmicznej kuchni nie jest długa, jednak samo jedzenie i sposób jego przygotowywania zmieniły się w ciągu niespełna sześciu dekad lotów kosmicznych diametralnie. Podróże kosmiczne to wdzięczny temat do snucia rozmaitych - czasem spiskowych - teorii. Do dziś trwają spekulacje, czy Jurij Gagarin faktycznie był pierwszym człowiekiem w kosmosie. Wiele osób wierzy, że przed słynną wyprawą Vostok I w 1961 roku, było wiele innych lotów załogowych, jednak ze względu na to, że zakończyły się katastrofą, zostały utajnione.
Zgodnie z owymi teoriami, nie wiadomo nawet czy Gagarin faktycznie był w kosmosie. Niektórzy uważają, że był tylko dublerem przedstawionym światu jako pierwszy kosmonauta.
Biorąc pod uwagę, że nawet te kwestie budzą wątpliwości, tym bardziej trudno jednoznacznie stwierdzić, jaki był pierwszy posiłek zjedzony poza ziemską atmosferą. Niektóre źródła podają jednak, iż był to… czarny kawior. Iście królewskie dania, doskonałe na uczczenie tak doniosłej chwili.
Według oficjalnych danych menu pierwszego astronauty podczas lotu było jednak skromniejsze. Na lunch Gagarin zjadł podobno trzy, 160-gramowe tubki, zawierające puree ziemniaczane z mięsem i - w ramach deseru - sos czekoladowy. Biorąc pod uwagę, że rosyjski pionier, spędził na pokładzie okrążającego Ziemię Vostoka 108 minut, czyli niespełna dwie godziny, kwestia jego posiłku nie miała większego znaczenia. Można się nawet dziwić, że w tak krótkim czasie i tak ekscytującym momencie Gagarin w ogóle pomyślał o jedzeniu. Od czasu pierwszego lotu w 1961 roku, podbój kosmosu zaczął nabierać tempa. Powstały stacje orbitalne, a astronauci spędzają w kosmosie już nie minuty, a miesiące. Eksperci zajmujący się przygotowywaniem kosmicznych posiłków, stanęli więc przed zupełnie nowym wyzwaniem. W pierwszej kolejności musieli zmierzyć się z problemami technicznymi. Jedzenie musiało być trwałe, lekkie, zajmować jak najmniej miejsca, dostarczać ściśle określonych składników odżywczych, a także być łatwym w przygotowaniu i zjedzeniu w warunkach zmniejszonej grawitacji. Najprostszym i chętnie stosowanym sposobem było więc upychanie past z gotowych dań w tubki. Sproszkowane, pełnowartościowe posiłki, serwowane były także w pastylkach. Choć rozwiązania te spełniały oczekiwania dietetyków, z pewnością nie zadowalały samych kosmonautów, którzy coraz głośniej domagali się prawdziwego jedzenia, które poza energią, dostarczy też smaku. NASA bardzo poważnie podeszła do tego zagadnienia i dziś astronauci stacjonujący na stacji kosmicznej ISS, jadają jak w najlepszych restauracjach. Pełna lista możliwych do zaserwowania potraw liczy aż kilkaset dań, zarówno z kuchni amerykańskiej i rosyjskiej, jak i wielu innych - nawet włoskiej, chińskiej i koreańskiej. Posiłki muszą jednak spełniać trzy kryteria - być zaakceptowane przez ekspertów żywieniowych, pod względem zbilansowanej diety, nadawać się do serwowania w warunkach zmniejszonej grawitacji (którego nie spełnia m.in. chleb) oraz odpowiadać gustom astronautów. Tworzeniem menu dla amerykańskiej agencji kosmicznej NASA, zajmuje się specjalistyczna firma Space Food Systems Laboratory. Na niespełna rok przed planowanym wylotem kosmonauci zapraszani są do ich laboratoriów, gdzie z kilkudziesięciu propozycji wybierają te dania, które najbardziej im odpowiadają. Następnie uzgodnione potrawy poddawana są badaniom i testom - należy je bowiem odpowiednio ""przygotować"" do lotu. Jednym z najchętniej wykorzystywanych sposobów przedłużania trwałości kosmicznych posiłków jest liofilizacja, czyli odwodnianie. Dzięki temu procesowi posiłki zajmują bardzo mało miejsca, są lekkie i przede wszystkim bardzo trwałe. Żeby nadawały się do spożycia, wystarczy z powrotem dodać do nich wody. SFSL stosuje też inne techniki stabilizowana żywności, jak zamrażanie, sterylizacja czy pakowanie w atmosferze ciekłego azotu.
Specjalistyczne badania nad dostosowaniem żywności do specyficznych warunków panujących w kosmosie sprawiły, że dziś wybór dań jest bardzo duży.
W kosmicznej kuchni bardzo ważny element stanowią przyprawy. W stanie nieważkości astronauci niemal stale mają ""zapchany nos"". Inaczej pracują też kubki smakowe. Oznacza to po prostu, że tradycyjne dania wydają się mało aromatyczne i mdłe. Dlatego astronauci wybierają przede wszystkim dania pikantne o wyrazistym smaku i silnym zapachu.
Jednym z ulubionych posiłków jest koktajl krewetkowy w ostrym sosie. Każdy z astronautów dorzuca do kosmicznego menu coś od siebie. Dziś na orbicie można zjeść już nie tylko tak popularne dnia, jak krewetkowy koktajl, zieloną fasolę z grzybami czy zupę krem z groszku. Koreańczycy wydali miliony, żeby w kosmosie można było nie tylko zjeść, ale i przygotować kimchi. To tradycyjne danie ze sfermentowanej kapusty i innych warzyw uważane jest za jedno z najzdrowszych na świecie. W 2008 roku koreańscy naukowcy stworzyli specjalny szczep bakterii, która w warunkach stacji kosmicznej fermentuje warzywa dokładnie tak samo jak na Ziemi.
Największy wpływ na orbitalną kuchnię mieli oczywiście Rosjanie i Amerykanie. Ci pierwsi poza kawiorem, lubują się przede wszystkim w serwowanych w metalowych puszkach, treściwych zupach. Kosmonauci z USA zadbali z kolei o to, by w kosmosie nie zabrakło bekonu, którym zajadali się przede wszystkim podczas misji Apollo 7 i Apollo 8.
Okazuje się, że na stacji kosmicznej można zjeść także pizzę. W 2001 roku taką okazję miał rosyjski astronauta Jurij Uszakow. Mocno doprawiony placek z salami trafił na ISS za sprawą sieci Pizza Hut, która postawiła na tak nietypową i bardzo drogą reklamę. Dostarczenie jednej pizzy kosztowało bowiem milion dolarów.
Kilka lat temu na Międzynarodową Stację Kosmiczną przybyła pierwsza Włoszka, Samantha Cristoforetti. Przywiozła ze sobą nie tylko specjały swojej narodowej kuchni, ale także… ekspres do kawy. Zdjęciem, na którym trzyma w ręku pierwszą - specjalnie dostosowaną do stanu nieważkości - filiżankę kosmicznego espresso pochwaliła się na Twitterze. Cristoforetti nie skomentowała wprawdzie smaku napoju, ale eksperci są przekonani, że była z pewnością lepsza od rozpuszczalnej kawy w foliowych woreczkach, którą przez słomkę raczyli się dotychczas astronauci. Kawa z ekspresu z pewnością wywołała na ISS wielkie poruszenie. Wprawdzie astronauci od dawna mogli bez problemów raczyć się kawą, herbatą czy sokami, jednak nie budziły one większego entuzjazmu. Gotowe napoje przed wysłaniem w kosmos są bowiem odwodniane, w celu redukcji ich masy. Suchy koncentrat przechowywany jest w specjalnych pojemnikach, wyposażonym w zawór wlotowy. Dzięki niemu astronauta dodaje wody. Po drugiej stronie pojemnika znajduje się zaślepiona słomka. Po wlaniu wody, pojemnik trzeba mocno wstrząsnąć, aby proszek wymieszał się z wodą, następnie odciąć końcówkę słomki i już można napić się świeżego soku.
O napojach gazowanych typu cola, astronauci muszą niestety zapomnieć. Mimo licznych prób okazało się, że płyny zawierające dwutlenek węgla słabo spisują się w stanie nieważkości. Po pierwsze po otwarciu puszki czy butelki, bąbelki nie wędrują do góry, co sprawia, że zamiast orzeźwiającego, gazowanego napoju, kosmonauci znajdują słodką, mało apetyczną breję. Drugi problem jest znacznie poważniejszy. W kosmosie, podobnie jak na Ziemi, wypicie gazowanego napoju powoduje odbijanie się. O ile jednak w normalnych warunkach ta drobna niedogodność wiąże się najwyżej z niegrzecznym zachowaniem, w stanie nieważkości może mieć znacznie poważniejsze konsekwencje. Za niewinnym beknięciem, wędrują bowiem unoszące się w górnej części żołądka treści pokarmowe. Co się dzieje potem, łatwo przewidzieć. W języku astronautów zjawisko to określane jest mianem ""mokrego bekania"". Choć naukowcy robią, co mogą, by przebywający w kosmosie ludzie, jadali jak najlepiej, nie tylko napojów gazowanych nie udało się przystosować do specyficznych warunków panujących na stacji kosmicznej. Niektóre produkty sprawdzają się tylko w ziemskich warunkach.
Choć większość z nich da się odwodnić i zaserwować w postaci zbliżonej do znanych nam zupek błyskawicznych, które są równie popularne w kosmosie, niektóre - jak np. sałaty lub melony - nie poddają się procesowi liofilizacji. Tymi składnikami astronauci mogą się raczyć tylko w pierwszych dniach pozaziemskiej przygody, gdy są jeszcze świeże i nie zaczną się psuć.
Innym popularnym produktem, który musi pozostać na ziemi, jest chleb. W jego przypadku problem jest innego rodzaju. Okruszki pieczywa w stanie nieważkości mogą być niebezpieczne zarówno dla ludzi (grożą udławieniem podczas przełykania), jak i sprzętu.
Przekonał się o tym John Young, który w trakcie misji Geminii III, mimo absolutnego zakazu, przemycił na pokład kanapkę z wołowiną, czego omal nie przypłacił życiem.
Okruszki z pieczywa wywołały bowiem awarię systemu podtrzymywania życia. Na szczęście udało się go naprawić i jedyną konsekwencją tej niesubordynacji była nagana dla astronauty.
Rozwiązaniem problemu pieczywa okazała się meksykańska tortilla. Firma Taco Bell stworzyła placki, które nie tylko mają kilkunastomiesięczny okres trwałości, ale także się nie kruszą. Dziś tortilla to jeden z podstawowych produktów spożywczych astronautów, a robione z ich wykorzystaniem tacos, to popularne kosmiczne danie. Teorii dotyczących alkoholu w kosmosie są miliony. Sprawdzonymi informacjami i głośnymi plotkami można by wypełnić nie tylko obszerny artykuł, ale i całą książkę. Ponoć już Gagarin wyposażony był w alkohol. Jedna z 63 tubek z prowiantem, wypełniona była powiem 160 gramami armeńskiego koniaku. Rosyjski pionier nie zdecydował się jednak na uczczenie tym trunkiem pierwszego lotu kosmicznego. Tubkę opróżnił podobno sierżant dywizji wojsk rakietowych pilnujący lądownika Gagarina na polu pod Saratowem.
Koniak Gagarina trafił na statek legalnie. W przeciwieństwie do alkoholu, który jeśli wierzyć plotkom, w niemałych ilościach pętał się po kosmosie w latach 70. Ponoć zaczęło się do radzieckich astronautów, którzy przemycali (za cichym przyzwoleniem personelu naziemnego) rozmaite napoje wyskokowe. Procentowe napitki zazwyczaj trafiały na pokład oznaczone jako sok lub sos armeński.
Niektórzy odkrywcy kosmosu wspominają, że o zapatrzenie statków w alkohol dbali sami szefowie misji. Gieorgij Greczko opowiadał jak w swoim dresie znalazł butelkę napoju energetycznego Eleuterokokk, która w rzeczywistości zawierała koniak. Razem z drugim astronautą Jurijem Romanienką, podzielili trunek na porcje po 7,5 grama i pili go przed snem.
Zdaniem Goreczki małe dawki alkoholu pozwalały rozładować stresujące sytuacje na orbicie i doskonale sprawdzały się w przypadku bólu gardła czy zębów.
Ze wspomnień astronauty wynika, że w latach 70. alkohol w kosmosie nie był rzadkością. Szmuglowano go w skafandrach, kanistrach na wodę czy w opakowaniach leków. Wspomnienia Goreczki potwierdzają też inni astronauci. Sigmund Jähn, pierwszy Niemiec w kosmosie, przyznał się do przeszmuglowania koniaku w dwóch tubkach po barszczu. Także Mirosław Hermaszewski, opowiadał, że dla żartu zabrał dla kolegów kilka kropli winiaku, który idealnie pasował do wiezionego na stację bigosu.
Alkoholowy skandal w 2007 roku wywołał jeden z najbardziej znanych i lubianych astronautów Jurij Malenczenko, który podczas udzielania wywiadu na żywo telewizji z Kijowa wzniósł toast wódką Celsjusz. Efektowny pokaz picia toastu w stanie nieważkości, choć oczywiście oznaczał złamanie przepisów, spotkał się jednak z pobłażliwą oceną przełożonych. Konsekwencji w stosunku do Malenczenki nie wyciągnięto.
Nie tylko Rosjanie raczyli się alkoholem na orbicie. Amerykańscy astronauci mieli z tego powodu spore problemy. Nagonka rozpoczęła się w 2007 roku od doniesienia, że Amerykanie już na pokład kosmicznego statku weszli w stanie wskazującym na spożycie. Media całego świata chętnie podchwyciły temat, pisząc o alkonautach i powtarzając hasło: ""Houston, mamy promil"".
Choć oficjalnie astronauci mają zakaz spożywania alkoholu w kosmosie, równocześnie prowadzone są badania nad piwem, które sprawdzi się w tych ekstremalnych warunkach, a którym będą mogli raczyć się kosmiczni turyści. Oczywiście zakąszając je coraz bardziej wymyślnymi kosmicznymi smakołykami."
http://kuchnia.wp.pl/vegenerat-przemyslaw-ignaszewski-czyli-jak-zgubic-worek-ziemniakow-6104555981644417a,"Vegenerat Przemysław Ignaszewski, czyli jak zgubić worek ziemniaków Przemysław Ignaszewski miał już dość swojej sporej nadwagi, która przeszkadzała mu w życiu i pracy. Zabrał się zatem za bieganie i dietę. Na trasach biegów zgubił 50 kilogramów, odnalazł dla siebie kuchnię roślinną i z puszystego żołnierza zmienił się w wysportowanego faceta o żelaznej kondycji. Teraz zdradza, jak wygląda jego życie bez mięsa i sporej nadwagi. Zaczęło się od tego, że zmagałeś się z otyłością i postanowiłeś rozprawić się z problemem raz na zawsze. Dlaczego padło na bieganie, a nie na przykład na kolejną dietę albo inną formę ćwiczeń?
Wypróbowałem dziesiątki różnych diet. Najczęściej kończyło się na tym, że gubiłem 2-3 kilogramy, stwierdzałem, że jest okej i odpuszczałem. A czemu bieganie? Tak się złożyło, że spotkałem mojego kolegę, który akurat zaczął biegać. Kiedy wsiadałem do jego samochodu śmiał się, że auto się przechyliło. Zaproponował bieganie. Po jakimś czasie stwierdziłem, że coś w tym chyba jest i tak zostało. Ile zrzuciłeś?
50 kilogramów. Duży worek ziemniaków. Ile zatem ważyłeś wcześniej?
135 kilogramów. Wkręciłeś się w bieganie do tego stopnia, że doprowadziło cię ono do kuchni roślinnej, której poświęcona jest spora część twojej książki. Myślisz, że to jest logiczna droga?
Nie doszukiwałbym się w tym logiki. Po prostu w pewnym momencie zatrzymałem się – osiągnąłem jakiś pułap. Przebiegłem 100 mil, przebiegłem 100 kilometrów, zaliczyłem inne wyzwania, które sobie postawiłem. Zacząłem się zastanawiać co dalej, szukać czegoś nowego. Stwierdziłem, że może spróbuję pobiegać bez mięsa. Postanowiłem sobie, że odstawię produkty odzwierzęce na 30 dni i zobaczę, jak się będę czuł. Zawsze miałem jakąś nutkę zamiłowania do gotowania, więc zacząłem kombinować: na początku jakieś pasty, potem makarony z sosami warzywnymi, makarony z warzywami... I tak już zostało. Straciłem nad tym kontrolę (śmiech). Od początku 2014 roku jestem wyłącznie na diecie roślinnej, choć nie lubię słowa „dieta”, bo kojarzy się ona z czymś krótkotrwałym, podczas kiedy ja po prostu zmieniłem swoje nawyki żywieniowe.   Ciebie do weganizmu doprowadził sport. Co myślisz o podchodzeniu do kuchni roślinnej poprzez czynniki etyczne?
Ja chciałem zaspokoić ciekawość. Jednak w momencie, kiedy zacząłem się zagłębiać w tematykę wegetarianizmu i weganizmu, zacząłem dostrzegać inne elementy i argumenty – empatię, ochronę środowiska. Aczkolwiek wychodzę z założenia, że można ludzi przekonywać do kuchni roślinnej, ale w nienachalny sposób – pokazując im, że tą kuchnia można się bawić, że można zjeść zdrowo i smacznie. Jeśli osoby, które cały czas skupiają się na kuchni tradycyjnej, dostaną czasem coś, co jest oparte na kuchni roślinnej, to będą do tego wracały. Myślę, że taka metoda jest zdecydowanie lepsza, bo nikt nie chce oglądać drastycznych obrazków. Ludzie wolą się pośmiać i w międzyczasie zjeść coś smacznego. Przy zrzucaniu nadwagi kluczowy był dla ciebie wysiłek fizyczny, czy dopasowanie diety? Co poradziłbyś osobom, które chcą zgubić zbędne kilogramy?
Na pewno powinny zacząć od aktywności fizycznej. Wiadomo, że nie każdy polubi bieganie, ale kiedy już znajdzie się jakiś punkt zaczepny by polubić jakikolwiek sport, to świadomość żywieniowa przyjdzie sama. Kiedy wychodzi się na trening nie można zjeść byle czego, bo na byle jakim paliwie daleko się nie zajedzie. Trzeba zacząć zwracać uwagę na to, co się je, zarówno przed treningiem, w jego trakcie, jak i po treningu. Ta świadomość jest elementem tego wszystkiego, ale uważam, że najpierw powinno się zacząć od aktywności fizycznej.   Na treningach biegasz po kilkadziesiąt kilometrów. Jak połączyć tak intensywne treningi z odpowiednim żywieniem?
Trzeba przede wszystkim wiedzieć co zjeść i kiedy. Przed treningiem nie można jeść ciężkich potraw. Jeśli biega się po kilkadziesiąt albo kilkaset kilometrów, trzeba zadbać o odpowiednie paliwo – cukry proste, mikroelementy... Na rynku dostępne są też specjalne żele, ale staram się ich nie używać, bo są napakowane chemią. Opieram swoje żywienie o daktyle. Robię z nich tak zwane kulki mocy albo batony. Istotne jest też to, żeby po takim długim wysiłku uzupełnić kalorie. Jeśli straci się ich w trakcie treningu czy zawodów 5 czy 6 tysięcy, to trudno jest uzupełnić je od razu, ale w ciągu godziny trzeba uzupełnić białko i węglowodany, żeby mięśnie miały się z czego odbudować. Kiedy pisałeś książkę „Vegenerata sposób na zdrowie. Biegaj, gotuj, chudnij”, to o jakim odbiorcy myślałeś? O tych, którzy chcą schudnąć?
Pierwsza część książki jest skierowana przede wszystkim do tych, którzy walczą z otyłością, chcieliby coś zmienić, chcieliby spróbować dłuższego biegania, może spróbować kuchni roślinnej. Jest tam skrót drogi, którą przeszedłem ja – od otyłości do biegania po sto kilometrów. Druga część skierowana jest praktycznie do wszystkich: zarówno do tych, którzy już są roślinożercami, jak i do tych, którzy jedzą tradycyjnie. Chciałem pokazać, że ta roślinna kuchnia nie jest skomplikowana. W 90 procentach opieram ją na naszych rodzimych produktach, nie doszukuję się jakichś dziwnych składników, nie kupuję produktów, które są trudno dostępne. Chcę pokazać, że to wszystko można zrobić w oparciu o dwie siatki zakupów z lokalnego bazaru. Pierwsza część twojej książki to opis kolejnych wyzwań. Najpierw chciałeś schudnąć, potem stawiałeś sobie kolejne cele związane z dystansami i czasami biegów. Jeszcze później stwierdziłeś, że chcesz się zmierzyć z dystansem 100 kilometrów w 12 godzin, ale po odstawieniu produktów odzwierzęcych. Bieganie po zmianie diety było łatwiejsze?
Bieganie było łatwiejsze, ale samo wyzwanie było trudne. Przecież to jest 100 kilometrów, a ja całkiem niedawno miałem problem z przebiegnięciem trzech. Jako żołnierz zawodowy co roku miałem do zaliczenia 3 kilometry i to było dla mnie coś strasznego. Najpierw przebiegłeś 100 kilometrów przy diecie, w której było mięso. Potem odstawiłeś produkty odzwierzęce, znów przebiegłeś 100 kilometrów i stwierdziłeś, że było łatwiej. 
Kiedy przechodziłem na dietę roślinną odstawiłem też wszystkie używki, to pewnie też miało jakiś wpływ. Sposób odżywiania na pewno jednak też nie był bez znaczenia. Kiedy zjadłem stek czy schabowego, zalegały mi w żołądku. Kiedy zjadłem makaron i surówkę z ciecierzycą, to po godzinie mogłem spokojnie biegać. Potrawy roślinne rozkładają się szybciej i nie powodują tego uczucia ciężkości. Wspominasz moment, kiedy jako żołnierz zawodowy ze sporą nadwagą miałeś problemy z zaliczeniem biegu na 3 kilometry na egzaminie. Jak teraz patrzą na ciebie koledzy z pracy, kiedy przebiegnięcie tego dystansu to dla ciebie bułka z masłem? Przechodzą na dietę roślinną i słuchają twoich rad?
Zauważyłem taką tendencję, że koledzy zaczynają się wcześniej przygotowywać do egzaminów. Wcześniej zaczynało się dwa tygodnie przed nim, a tymczasem nawet dziś jeden z kolegów zaproponował, żeby pójść pobiegać, bo mamy marzec, a egzaminy są w maju. Nie chcę sobie przypisywać żadnych zasług, ale koledzy próbują kuchni roślinnej, biegają i zaliczają testy bez problemu. Niektórzy też wcześniej mieli problem z pokonaniem 3 kilometrów, a teraz biegają ze mną spokojnie po 10.    Jesteś autorem roślinnej rewolucji w polskiej armii?
Nie nazwałbym tego w ten sposób, ale czasami kiedy gotuję potrawy na bloga w mojej trzyosobowej rodzinie nie jesteśmy w stanie wszystkiego pochłonąć. Zabieram więc resztę do pracy i częstuję kolegów. Smakuje im i czasami powtarzają te potrawy u siebie w domu. Dlatego myślę, że moja nieinwazyjna metoda zachęcania do kuchni roślinnej jednak działa."
http://kuchnia.wp.pl/dominika-wojciak-poleca-sezonowe-warzywa-6102673203618433a,"Dominika Wójciak poleca sezonowe warzywa Dominika Wójciak to pozytywna i kreatywna ekspertka kulinarna. Wygrała III edycję programu ""MasterChef"" w Polsce, ale nie spoczęła na laurach. Najnowszą książką zachęca nas do jedzenia sezonowych warzyw w smacznych i oryginalnych potrawach. W rozmowie z Magdą Pomorską podpowiada swoje sposoby na desery z warzyw, zdradza jak zmieniła się od finału show z Magdą Gessler w jury i co sądzi o małych kucharzach-juniorach. Dominiko, wracasz z kolejną książką o sezonowych warzywach. O czym powinniśmy pamiętać w przypadku tych produktów?
Sezonowość to hasło, które może brzmieć na lekko wyświechtane, ale moim zdaniem, póki kształtuje świadomość społeczną, to niech będzie i niech się powtarza. Ważne, żeby ludzie zrozumieli, o co w sezonowości naprawdę chodzi i w czym tkwi jej rola. Oczywiście nie do końca dobrym pomysłem będzie kupowanie w styczniu pomidorów malinowych, ale już wybór tych koktajlowych - choć także ze szklarni - pozwoli nam przetrwać zimę z pomidorowym smakiem. Sytuacja jest inna w przypadku szparagów - sezon na nie jest tak krótki, więc naprawdę warto wiedzieć, kiedy on jest, żeby po prostu nie zostać oszukanym. To co zauważyłam kilkakrotnie, to gdy sprzedawcy widzą wygłodniałych konsumentów już w połowie kwietnia, kiedy jeszcze nie ma szparagów, już gdzieś próbują przemycić te peruwiańskie, które kosztują krocie. Nie informują jednocześnie, że są to sztuczne warzywa, które przejechały do nas pół świata z Peru. Dlatego oprócz wiedzy teoretycznej o sezonowości, warto o produkty pytać i bacznie je obserwować, dotykać oraz wąchać. Powinno jeść się je wtedy, kiedy są najlepsze. Żywność sezonowa nie jest dobra jedynie dla zdrowia - korzystnie wpływa na zasób naszego portfela, jest dobra dla ekologii i naszego smaku. Jaki jest sens jedzenia czegoś, co w ogóle nie smakuje? Pomidor w środku zimy niestety jest niesmaczny. Tak samo nie uda się ukisić ogórków opryskanych, które udają gruntowe. Rozdziały książek podzieliłaś na konkretne warzywa: szparagi, pomidor, bakłażan, papryka, brukselka, pietruszka, cebula, fasolka szparagowa i ogórek. Czym kierowałaś się przy ich wyborze?
Obrałam taki klucz, że wzięłam trochę warzyw popularnych, które są łatwo dostępne na każdym warzywniaku w sezonie. Starałam się, aby były bardziej uniwersalne. Chodziło mi przede wszystkim o ilość pomysłów na dane warzywo - przykładowo rzodkiewka może być składnikiem wielu potraw - np. sałatki z surowych warzyw czy sprawdzi się jako dodatek do carpaccio z pomidorów, ale trudno byłoby wybrać z niej podobny zestaw potraw do całego rozdziały, jak to zrobiłam w przypadku np. szparagów. Wybrałam też dwa warzywa, które są kompletnie w kuchni niedoceniane, czyli pietruszkę i brukselkę. Pietruszka kojarzy się jedynie z dodatkiem do bazy rosołu, a brukselka z tą mniej lubianą częścią zupy jarzynowej. Pokazujesz, że można smacznie i ciekawie je podać.
Zdecydowanie! Okazuje się, że pietruszka odpowiednio potraktowana, chociażby upieczona, będzie słodsza niż marchewka. Idąc tym tropem, można potraktować to warzywo bardziej deserowo i zrobić budyń pietruszkowy albo ciasto z pietruszki - podmieniając w marchewkowym główny składnik na biały korzeń. Oczywiście warto pamiętać o specyficznym korzennym smaku i do budyniu dodać wanilii, a do ciasta pietruszkowego kardamonu, który fajnie z pietruszką współgra. Innym ciekawym ciastem będzie brownie z dodatkiem bakłażana. Warzywo to działa jak nawilżacz i dzięki niemu już nie musimy do ciasta dodawać masła. Upieczony, podwędzony bakłażan dodaje fajnej kremowości wypiekom. Ja proponuję brownie z dodatkiem bakłażana z dużą ilością czekolady. Po jednym kawałku będziemy w pełni usatysfakcjonowani dawką słodyczy.   Mijają cztery lata od finału III edycji programu ""MasterChef"", którą zwyciężyłaś, na swoim koncie masz już cztery książki. Jaka jest Dominika po tym czasie?
Myślę, że bardziej pewna tego, w którym kierunku chce podążać. Dziś jestem konsekwentna i nie próbuję, jak to się mówi, złapać tysiąca srok za ogon i wypełnić całą skalę fantastyczności. Wiem, w czym jestem dobra i wydaje mi się, że staram się podążać tą drogą i rozwijać swoje zainteresowania. Powoli przestaję być ekspertem od wszystkiego, a zaczynam być ekspertem od warzyw. Wydaje mi się, że to jest fajne, że znalazłam działkę, w której czuję się dobrze. Skupiam się na konkretnych produktach, gotuję z nich i tworzę - moim zdaniem - bardzo kreatywne propozycje. Moje potrawy mają za zadanie odczarować niektóre niedoceniane, zapomniane jarzyny. Bawię się konsystencją, formą podania i przyprawami w kuchni. Twój smak docenił sam Gordon Ramsay, a przyklasnęli mu oczywiście jurorzy polskiej edycji ""MasterChefa"" z Magdą Gessler na czele. A jak na takie nietypowe połączenia reagują twoja babcia i mama, o których powiedziałaś w jednym z wywiadów, że właśnie od nich uczyłaś się gotować?
 Babcia nie zawsze jest na tak i myślę, że jest w takim wieku, że po prostu jest szczera. Nie sili się już na dyplomację, tylko ""wali prosto z mostu"". Z kolei mama jeszcze w czasach mojego liceum była raczej ostrożna w chwaleniu - aby zmotywować mnie i moją siostrę do działania, profilaktycznie nie chwaliła za dużo, ale potrafiła zganić za błędy. W tym momencie, gdy jesteśmy dorosłe, zauważyłam, że moja mama bardzo nas chwali i jest z nas oficjalnie dumna. Mam wrażenie, że teraz w jej pochwałach, nawet jeśli coś nie do końca jej pasuje, jest ta doza dyplomacji. Jednocześnie zauważam jej ogromną ciekawość - nawet jeśli sądzi, że konkretne danie nie jest dla niej, to ostatecznie znajdzie swoją wersję, np. zastępując kumin kminkiem lub po swojemu kisząc kimchi, ze sporą ilością czosnku i zielonej cebulki. Widzę, że bardzo chłonie moje inspiracje, pyta o nie, ale nie wszystkie bierze w proporcji 1:1. Babcia natomiast wychowana w trudnym powojennym czasie moją kuchnię mocno konfrontuje z biedą znaną z lat wcześniejszych. Gotuje bardzo smacznie, ale prosto i mimo że sięga po podobne jak ja produkty, np. korzenie i bulwy, to podaje je w tradycyjny sposób. Oczywiście ma świetny smak, bardzo wyważony i nikt nie robi takich klusek ziemniaczanych jak ona. Być może w tej babcinej kuchni jest też czynnik emocjonalny. Babcia jest bardziej krytyczna i nie boi się powiedzieć, że moje potrawy to jest wymyślanie i po co tak kombinować, skoro można zrobić klasycznie. To moja babcia i ogromnie ją cenię za każdą opinię, ale chodzę swoimi kulinarnymi ścieżkami.   Można powiedzieć, że gotowanie łączy pokolenia, obecnie trwa II edycja polskiej edycji ""MasterChef Junior"". Jak oceniasz te dzieciaki?
Miałam okazję poznać uczestników i chociaż nie oglądam programu regularnie, bo telewizor nie jest moim najlepszym przyjacielem, to chłopcy i dziewczynki z programu w spotkaniu na żywo są niesamowici. Mają wewnętrzną fajną pewność siebie, która nie jest irytująca. Nie są zadziorne czy zadufane w sobie, przez co mają olbrzymią ciekawość i szacunek do innych. Nie boją się pytać, nie uważają, że: ""mam 8 lat i robię wszystko najlepiej"". Mówią o swoim sposobie gotowania, ale chętnie poznają inne metody. Bardzo są chłonne i uważnie słuchają. Co ciekawe, można z nimi porozmawiać na tematy kulinarne niemal jak z dorosłymi, jak z fachowcami. Dzieciaki znają sporo technik i wiedzą np. że można zrobić mus czekoladowy z awokado i będzie to doskonała propozycja do słodkiej konkurencji na czas. Myślę, że jeśli będą podążać za swoimi fascynacjami, to będziemy mieć jeszcze lepszych szefów kuchni w Polsce. Co jest fajne to to, że oni lubią próbować. Nawet jeśli coś im nie smakuje, to testują to z ciekawości. Ja też tak o sobie mówię, że jestem kulinarnie ciekawska do granic możliwości. Dlatego też nie rezygnuję w pełni z mięsa, bo wiem, że może mi ktoś kiedyś podać mięsne danie, którego będę musiała spróbować. Być może na zajęciach technicznych w szkole powinien być stały kącik kulinarny, aby wszystkie dzieci, nie tylko te marzące o udziale w programie o gotowaniu, poznawały sztukę kulinariów.
A wiesz, że też się nad tym zastanawiałam. Szczególne w czasach, gdy wymierają zawody i nie ma porządnego szewca.  I w przypadku żywienia nie ma takiej szkoły jedzenia domowego, nieco bardziej kreatywnego, ale uczciwego. Albo jest restauracja, albo jedzenie śmieciowe. Oczywiście ta luka po części się wypełnia i wynika to z zasad ekonomii. Na warsztatach kulinarnych, które prowadzę, pojawia się sporo osób, które fascynują się naprawdę podstawowymi rzeczami w kuchni np. że można upiec buraki. I to jest niesamowite, że z jednej strony ludzie chcą się uczyć, ale z drugiej, że jeszcze tej wiedzy nie mają. Fajnie byłoby, abyśmy wszyscy zdrowo jedli, ale to zależy przede wszystkim od posiadanej wiedzy bazowego gotowania. Dlatego zachęcam do próbowania, testowania i gotowania znanych dobrze produktów, ale nie zawsze w tych oklepanych przepisach."
http://kuchnia.wp.pl/post-w-kuchni-ksiedza-i-klerykow-6099649787253377a,"Post w kuchni księdza i kleryków Czas wielkiego postu to nie tylko okres duchowej zadumy pomiędzy karnawałem a świętami wielkanocnymi. To także możliwość dosłownego oczyszczenia organizmu poprzez radykalną zmianę nawyków żywieniowych. Dania jarskie i potrawy z ryb to główne propozycje na postny stół. Towarzyszyć im powinny postanowienia, będące dowodem mocnej wiary. O tym, czy i jak poszczą księdza, rozmawiałam z księdzem Michałem z parafii Matki Bożej Miłosierdzia w Radomiu, Krzysztofem, szefem kuchni w seminarium na Mazowszu oraz panią Basią - gospodynią z plebanii na Podlasiu. W wielu polskich domach obowiązuje zwyczaj podawania dań rybnych na piątkowy obiad. Nasze prababcie czy babcie nie wyobrażają sobie zaserwować tego dnia tłustej golonki, schabowego czy kotleta mielonego. Również na szkolnych i zakładowych stołówkach w piątki dominują wszelkiej maści potrawy jarskie, a w jadłospisie znaleźć można m.in. kluski, makarony, naleśniki czy pierogi z bezmięsnym farszem. Kulinarny schemat ściśle wiąże się z najważniejszymi postanowieniami Kościoła Katolickiego względem żywienia w wielkim poście. - Od dobrych kilku lat, jako ksiądz, ale również przed święceniami w rodzinnym domu, przestrzegam zasad postu. Jest to piękna tradycja, którą warto kontynuować.  Pierwsza ważna rzecz w poście to zasada, że każdy piątek jest dniem wstrzemięźliwości od pokarmów mięsnych. I dotyczy ona dorosłych oraz dzieci od 14. roku życia. Zachęca się także młodszych członków rodziny do zachowania ducha pokuty i praktykowania postu, oczywiście w stopniu dostosowanym do ich możliwości. Dwa najważniejsze dni to Środa Popielcowa i Wielki Piątek, w trakcie których obowiązuje post ścisły – jadamy wtedy trzy uboższe posiłki - wyjaśnia ksiądz Michał. - Podstawą dla mnie są ryby przygotowane na różne sposoby. Mintaj z piekarnika podany z warzywami jest moją ulubioną propozycją - dodaje. O podział na menu piątkowe oraz jadłospis w Środę Popielcową zapytałam również kucharza, który na co dzień gotuje w seminarium duchownym. Przygotowuje potrawy przede wszystkim dla stu młodych mężczyzn, którzy uczą się w tym miejscu. Posiłki dostosowuje także do przebywających tam księży. - Środa Popielcowa w naszej kuchni ograniczyła się do kilku lekkich. Nie było mowy oczywiście o mięsie. Na obiad podana została zupa pomidorowa na wywarze warzywnym. Z kolei drugie danie stanowiły pulpeciki rybne w sosie koperkowym zestawione z kalafiorem ramonesco. Od dobrze znanego białego kalafiora różni go mocny zielony kolor i różyczki w kształcie stożków. Nie wszystkim klerykom taki zestaw odpowiadał, chociaż część z nich pytała o pulpety jeszcze przez kolejne dwa dni. Właśnie w takiej wersji najczęściej podawane są dorsz czy mintaj, bo jak mówią chłopaki: ""nie czuć ryby"" - wyjaśnia Krzysztof. Aż do Triduum Paschalnego trwa wielki post i w tym czasie ryby wiodą prym w jadłospisie układanym przez szefa kuchni. Od dwóch do trzech razy w tygodniu na stole serwowane są takie gatunki ryb jak łosoś, sandacz, pstrąg. Wszystkie w postaci filetów, aby ograniczyć do minimum możliwość znalezienia ości. Aby zmienić nieco teksturę i wygląd dania, po zmieleniu mięso ryb formowane jest w zgrabne kotlety lub pulpety. Swoje stałe miejsce w postnej kuchni w seminarium mają oczywiście dania na bazie ziemniaków - wśród nich największą popularnością cieszą się pierogi ruskie, kopytka. Nie brakuje oczywiście naleśników, makaronów czy klasyki w postaci jajka sadzonego z dodatkami. Ale czy mięso zupełnie znika z talerzy na 40 dni? Jak zdradza szef Krzysztof - nie. I za przykład podaje menu z uroczystego obiadu u arcybiskupa na południu Polski. 
- W ramach przystawki przygotowałem dla księży grillowane roladki z cukinii na redukcji balsamicznej, a do tego sałatka z rukoli. Pierwszym daniem był krupnik na wędzonce - oczywiście z kaszą pęczak. Danie główne było do wyboru - część z gości zajadała się eskalopkami cielęcymi w sosie gorgonzola, a pozostali zjedli karkówkę w sosie borowikowym z zasmażanymi buraczkami oraz ziemniakami z wody z koperkiem. Zamiast klasycznego ciasta, na deser przygotowałem mus z marakui. Tak wyszukane smaki, które są autorską inwencją twórczą kucharza to nie tylko domena przyjęć u dostojników. Również dla kleryków stara się gotować potrawy, które nie koniecznie należą do kanonu najpopularniejszych dań kuchni polskiej.
- Nowy tydzień zaczniemy od potrawki z kurczaka po tajsku w towarzystwie żółtego ryżu, a dla księży i kleryków, którzy wolą tradycyjne smaki, do wyboru będzie też pstrąg pieczony w folii z warzywami gotowanymi na parze.  Obiad zawsze wieńczy ""coś słodkiego"". Jednak wśród słodkich propozycji w seminarium nie króluje czekolada. Przyszli księża wolą rozmaite ciasta - od serników po jabłeczniki, a także deser z kuchni świata. Specjalnie dla nich kucharz przygotowuje m.in. rozmaite musy czy włoski specjał panna cottę. Co więc z odmawianiem sobie przyjemności na talerzu? Jak zdradza Krzysztof, po skończonym posiłku obserwuje, że niektórzy z księży i kleryków decydują się na post ścisły.
- Na kuchnie wracają talerze z nietkniętym jedzeniem, a często sami proszą wcześniej o wodę. Każdy z nich ma różne podejście do rezygnacji z pokarmów w tym okresie i należy to uszanować. Regularnie poszczącego księdza w swojej parafii ma także pani Basia. Gotuje dla czterech księży w małej miejscowości na Podlasiu. 
- Od lat jeden z nich co środę pości i tego dnia spożywa jedynie chleb i wodę. Pozostali księża decydują się na bardziej urozmaicone, ale zdecydowanie domowe jedzenie. Najczęściej gotuję dla nich pierogi, kopytka, naleśniki i ryby na różne sposoby. W okresie wielkiego postu rezygnujemy jednak z deserów. Na to będzie czas już w Wielką Niedzielę po odświętnym, wielkanocnym śniadaniu - opowiada gospodyni. Z pewnością większości z nas trudno zrezygnować na 40 dni na przykład ze słodkim produktów lub ulubionej kawy. Ale jak mówi ksiądz Michał, przez takie kulinarne wyrzeczenia (choć nie tylko) umacniamy wiarę. Warto jednak pamiętać, aby miały one jak największą szansę wypełnienia.
- Pierwsza i najważniejsza sprawa to wybrać postanowienie, które nie powinno być wygórowane. I dotyczy to także kulinariów! Zdarza się bowiem, że przy pierwszym optymistycznym podejściu, nadchodzi gorszy moment i trudno nam dotrzymać obietnic. Zdecydowanie polecam zacząć od małych zmian, które łatwiej będzie nam wypełnić. A nawet jeśli coś się nie uda, trzeba wstać, podnieść się i praktykować dalej, starając się zabiegać o to, aby wytrwać w postanowieniu – czy to czysto kulinarnym, czy bardziej duchowym."
http://kuchnia.wp.pl/durian-najbardziej-smierdzacy-owoc-swiata-6054906301604993a,"Durian - najbardziej śmierdzący owoc świata To, co skrywa wnętrze tego owocu uważa się za jeden z największych przysmaków. Dlaczego więc większość Europejczyków omija z daleka ten azjatycki smakołyk? Durian, nazywany także zybuczkowcem właściwym pochodzi z Indonezji, ale uprawiany jest także w większości krajów południowo-wschodniej Azji. Roślina znana jest z ogromnych kolczastych owoców. Jedni je uwielbiają, inni się nimi brzydzą, w każdym razie na pokład samolotu z pewnością z nimi nie wejdziemy. Dlaczego?   Durian, zdaniem mieszkańców Azji, jest najsmaczniejszym ze wszystkich owoców. Nie byłoby w tym nic dziwnego, gdyby nie fakt, że dla większości Europejczyków jego miąższ jest nie do przełknięcia. Decydujące znaczenie ma tu zapach. Owoc pachnie intensywnie. ""Pachnie"" to zresztą bardzo delikatne określenie. Durian zdecydowanie śmierdzi. I to w dodatku padliną.  Słodkawa, ostra woń roznosi się na odległość kilkuset metrów od straganów, na których leżą owoce. Niektórzy twierdzą nawet, że na ten ""niezwykły aromat"" składa się zapach przepoconych skarpetek, zapsutego mięsa i smażonej cebuli. Duriany kształtem przypominają orzechy kokosowe. Jednak ich zieloną skórkę pokrywają kolce. W środku zaś znajduje się żółtawy miąższ, którego smak w połączeniu z opisywanym wyżej zapachem daje trudną do opisania mieszankę. I tu kolejna niespodzianka. Smak owocu porównywany jest np. do mieszanki lodów truskawkowych i bananów. Osoby, które miały odwagę spróbować tego specjału twierdzą też, że przypomina raczej budyń waniliowy z domieszką ""egzotyki"". Jeszcze inni określają go jako miks smażonego czosnku, cebuli, śmietankowego sera i migdałów. Faktem jest, że to niezapomniany smak. Niezapomniany także z innego powodu. Znacie oczywiście smak i zapach czosnku? Czasem trudno wytrzymać w jednym tramwaju z osobą, która właśnie zjadła choćby jeden ząbek. Wyobraźmy sobie teraz, że zapach zjedzonego durianu jest kilka razy intensywniejszy. Dlatego też osoby, które właśnie go skosztowały raczej nie zostaną wpuszczone np. na pokład samolotu. O wniesieniu ""śmierdzącego"" owocu - nie mamy nawet co marzyć. Po kilkunastu minutach ten zapach stanie się bowiem nie do zniesienia dla współpasażerów. W niektórych centrach handlowych i większości hoteli spotkamy tabliczkę z rysunkiem z przekreślonym królem owoców. Azjaci jedzą owoc na surowo lub poddają kulinarnej obróbce. Delektowanie się durianem porównują do próbowania wytrawnych win lub degustacji francuskiego, pleśniowego sera. Trzeba jednak uważać. Ze względu na skład chemiczny nie można łączyć go z alkoholem, taka mieszanka może być śmiertelnie niebezpieczna. Durian to wielki owoc. Wygląda jak owalna piłka, której średnica dochodzi nawet do 40 cm, waży ok. 5 kg. Jedną sztuką można nakarmić kilka osób i z tego powodu w wielu krajach Azji nazywany jest królem owoców. Można go już kupić w Europie, chociaż najczęściej sprzedaje się nie tylko owoce (najczęściej mrożone), ale też rozmaite ""przetwory"" - cukierki czy liofilizowane chrupki. AD/mmch Polecamy również:  Zepsute jedzenie, którym się opychamy   Co można znaleźć w jedzeniu?   Jedzenie surowizny"
http://kuchnia.wp.pl/szef-kuchni-tomasz-purol-i-jego-warzywniak-6099628307452545a,"Szef kuchni Tomasz Purol i jego Warzywniak Tomasz Purol, wybitny szef kuchni, który pasję do gotowania przejął od rodziców i dał poznać się szerszemu gronu publiczności po wygranej w programie „Top Chef”, zabiera nas do kuchni prababci i do świata zapomnianych, bardzo zdrowych warzyw. W rozmowie z Magdą Pomorską zdradza, który juror w kulinarnym show był dla niego najsurowszy i dlaczego to właśnie jego jury ogłosiło najlepszym kucharzem piątej edycji. Pierwszym kulinarnym autorytetem dla większości jest mama lub babcia. Czy tak było też w twoim przypadku? Kto uczył cię gotować?
Tak naprawdę mogę powiedzieć, że tak. Zanim jeszcze zdecydowałem, że pójdę do szkoły gastronomicznej, to rodzice byli największymi autorytetami. Zarówno mama, jak i tata gotowali, a każde z nich miało swój styl. Dzięki nim mam taki smak, jaki mam dzisiaj. To jak oni wtedy gotowali i przede wszystkim doprawiali potrawy, miało znaczny wpływ na to, jak ja gotuję dziś. W domu dominowała oczywiście klasyczna kuchnia polska oparta na naturalnych składnikach, bez ulepszaczy czy zbędnych eksperymentów.  I jak rozumiem, decyzję o szkole gastronomicznej w pełni zaaprobowali i byli zadowoleni? 
W moim przypadku było akurat tak, że miałem wolną rękę co do wyboru dalszej edukacji. W ósmej klasie szkoły podstawowej rodzice powiedzieli: „rób, co chcesz, abyś potem nie miał pretensji”. I zacząłem kalkulować. Liceum byłoby ok, ale nie zdobywam żadnej praktyki i studia są niezbędne. Technikum – fajnie, zdobyć można zawód, ale też brakuje praktyki. Stąd ta szkoła zawodowa, ale wybór zawodu nie był jednoznaczny. Po analizie stwierdziłem, że kucharz będzie zawsze dobrym rozwiązaniem. I zdecydowałem się na szkołę gastronomiczną w Poznaniu. Dodatkowo udało mi się zorganizować praktyki w poznańskim hotelu „Park” nad jeziorem maltańskim. W tamtym czasie moim zdaniem było to miejsce z najlepszą kuchnią i najlepszymi kucharzami, dlatego byłem bardzo szczęśliwy, że ucząc się, mogłem w takim gronie zdobywać doświadczenie. Szefowie kuchni i kucharze zarazili mnie pasją i nauczyli prawdziwego gotowania. Do tego inspirowała mnie znakomita dyrektor pani Barbara Surma, która traktowała kucharzy jak swoje dzieci. Wysyłała na konkursy, szkolenia, abyśmy cały czas się rozwijali. To też bardzo mobilizowało nas do pracy i dalszego rozwoju. I to był świetny okres, bo pracowałem tam ze świetnymi szefami kuchni - Jackiem Skitkiem na początku, potem był też  Piotr Lisiecki, Rafał Jelewski i Dominik Brodziak. To był świetny okres -  spędziłem tam trzy lata na praktykach i cztery lata pracowałem jako kucharz. Dzięki temu teraz mogę pracować i realizować swoją pasję w hotelu Blow Up Hall 5050. I to doświadczenie sprawiło, że gotowanie stało się twoim zawodem, sposobem na życie i prawdziwą pasją. A co według ciebie jest najważniejsze w kuchni?
Smak przede wszystkim. Bo jeśli konkretne danie nie będzie dobrze wyglądało, ale będzie super smakowało, to według mnie się obroni. Ale jeśli pójdziemy w drugą stronę, że danie będzie wyglądało perfekcyjnie, ale nie będzie w nim smaku, to będzie gorzej. A czy jest jakaś potrawa, której nigdy nie tkniesz? Czy kucharz w ogóle może tak powiedzieć?
Może być tak, że jest coś, czego drugi raz nie spróbuję. Wiem w tej chwili, że na pewno będę się opierać przed spróbowaniem drugi raz duriana (nazywanego najbardziej śmierdzącym owocem świata przyp. red.). Jadłem go w Tajlandii i powiem szczerze, że nie było to przyjemne doświadczenie. Nic dziwnego, że na lotniskach czy w hotelach są znaki zakazujące wnoszenia tego produktu.  Przejdźmy teraz do twojego ostatniego sukcesu - jak wpłynął na ciebie udział w „Top Chefie”? 
Na pewno zmienił moje życie zawodowe pod tym względem, że dzieje się naprawdę dużo więcej poza samą pracą. Dzięki temu, że brałem udział w programie, na pewno to przełożyło się na liczbę gości w restauracji. Ale oprócz życia restauracyjnego i pracy w kuchni na co dzień, czas spędzam na rozmaitych eventach, szkoleniach i pokazach gastronomicznych.  A można powiedzieć, że rywalizacja na planie i presja czasu wzmocniły twój charakter?
Jeśli chodzi o presję i rywalizację, to tak naprawdę byłem do tego przyzwyczajony od lat, bo startowałem w wielu konkursach kulinarnych. Były to zarówno imprezy w Polsce, jak i zawody międzynarodowe. Był Puchar Świata, Olimpiada Kulinarna, Puchar Polski, Olimpiada Smaku i wiele innych. Z rywalizacją i gotowaniem pod presją byłem zaznajomiony i dzięki temu, że znałem to uczucie i wiedziałem, jak się zachować w takich stresujących sytuacjach, to myślę, że właśnie to pomogło mi wygrać program.  Jak oceniasz jury programu? Czy zawsze stresowałeś się przed ich ocenami, czy niektórych dań byłeś pewien w stu procentach?
W programie nie można było być niczego pewnym. Od tego, czy danie będzie smakowało, czy nie, aż po ocenę samego pomysłu - czy zostanie uznany za odpowiedni, czy skrytykują i „pojadą” po człowieku. Na szczęście w moim przypadku tych bardzo krytycznych uwag w trakcie całego programu nie było zbyt wiele i  myślę, że dlatego wygrałem. Tak naprawdę zgłaszając się do tego programu, ryzykowałem dużo więcej niż większość uczestników, bo w świecie polskiej gastronomii byłem już rozpoznawalną osobą. Miałem twardy orzech do zgryzienia, czy zgłosić się do programu, bo gdybym za szybko odpadł, to całe środowisko kucharzy miałoby o czym mówić. Sam więc nałożyłem sobie pewną presję. Presja była też ze strony jurorów, chociaż w sumie byli bardzo fajni. Szef Wojciech zdecydowanie najbardziej profesjonalny, bo jest szefem kuchni najlepszej restauracji w Polsce i jego zdanie było dla mnie najważniejsze. Grzegorz Łapanowski to także super kucharz i miłośnik zapomnianych smaków. Pan Maciej sympatyczny i gdy miał mięso na talerzu, był wniebowzięty. Pani Ewa również była bardzo merytoryczna i jest znawczynią dobrego smaku. W czwórkę doskonale się uzupełniali.   A jak świat kucharzy podchodzi do tematu i uczestnictwa w telewizyjnych show o gotowaniu?
Bardzo fajnie, że pojawił się taki program, gdzie w kulinarnych zmaganiach mogliśmy oglądać profesjonalistów. We wcześniejszych edycjach widzieliśmy, jak gotują koledzy i koleżanki, pojawiały się też nowe twarze. Tak naprawdę z perspektywy kucharza taki program oglądany z  kanapy jest na zasadzie: „czego ja bym nie zrobił w 30 minut, a nie mówiąc już o godzinie”. Ale po wejściu do studia nie znaliśmy tematu i czasu na wykonanie zadania. Konkrety poznawaliśmy dopiero, stojąc tuż przed jurorami. Nie wiedzieliśmy też, co znajdziemy wśród dostępnych produktów. Więc jeśli nawet pojawił się genialny pomysł na potrawę, plany często błyskawicznie trzeba było zmieniać po wejściu do spiżarni, bo okazywało się, że nie ma głównego, obmyślonego przez nas składnika.  Dużą zmianą po programie była też możliwość wydania książki „Warzywniak. Zapomniane smaki”. Skąd pomysł, aby skupić się na temacie zapomnianych warzyw?
To tak naprawdę do napisania książki złożyło się wiele czynników. Najpierw wydawnictwo odezwało się do mojego menadżera Jacka Krawczyka. Stwierdził, myśląc o mnie, że ma kucharza, który od lat zna ten produkt i na co dzień z nim pracuje. Po kilku rozmowach z wydawnictwem stwierdziliśmy, że jest szansa i jest czas, żeby napisać tę książkę i pokazać warzywa w łatwo przyswajalnej formie. Założenie było przede wszystkim takie, aby książka była dla wszystkich. Nie dla profesjonalnych kucharzy czy szefów kuchni, ale dla ludzi, którzy na co dzień lubią gotować w domu. Przepisy są proste i nie potrzebujemy do nich specjalnego, dodatkowego sprzętu. A jeśli również eksperci będą korzystać z tej książki, to tym bardziej będzie mnie cieszyć. Książka daje także sporą wiedzę teoretyczną na temat zapomnianych warzyw, za którą odpowiedzialny jest Witold Wróbel, zgłębiający ich historię i pochodzenie. Czy łatwo zdobyć te zapomniane warzywa i czym kierować się przy zakupie?
Dostęp do tych warzyw jest coraz łatwiejszych. Znajdziemy je zarówno na małych ryneczkach, gdzie kupić można je bezpośrednio od rolnika, jak i w większych sieciach sklepów spożywczych – choć tam nie pojawiają się jeszcze wszystkie. Pasternak, skorzonerę, jarmuż czy topinambur kupimy bez problemu, ale gorzej jest jeszcze z kolorowymi marchewkami i z brukwią. Mam jednak nadzieję, że dzięki książce rolnicy, którzy uprawiają warzywa, zaczną chętniej je uprawiać, zbierać i sprzedawać. Warzywa te są niepowtarzalne w smaku i – co ważne – żadnego z nich nie można zamienić innym produktem. Każde ma bowiem swój charakterystyczny smak i przez to są unikalne. Kupując, zwracajmy uwagę na to, czy są świeże i jędrne. Są to warzywa okopowe, w pięciu przypadkach na sześć, czyli muszą być twarde i sprężyste. Wiadomo, że zbierane są w okresie jesienno-zimowym i później są przechowywane w chłodniach lub piwnicach o odpowiednich temperaturach.  Warzywa to najczęściej marnowane produkty – jak tego uniknąć?
Pierwszym podstawowym kryterium jest kupowanie warzyw w takich ilościach, jakich potrzebujemy. Ale jeśli już kupimy za dużo przez nieuwagę lub hurtowo ze względu na paczkowane produkty, to wtedy tak naprawdę możemy wykorzystać je na różne sposoby. Ja proponuję na każde warzywo aż 10 wersji podania, ale przekrój wykorzystania tych produktów jest ogromny.    _Zapomniane warzywa określa się kulinarnym fenomenem XXI wieku? Skąd ta moda na te produkty? 
Wpływ na to miały z pewnością lata 90. i pierwsze lata XXI wieku, kiedy po okresie komunizmu nie było u nas dużego wyboru produktów i zachłysnęliśmy się warzywami z całego świata. W tym momencie już nasze organizmy są nimi nasycone i znamy te smaki na wylot, dlatego potrzebujemy czegoś nowego i wracamy do rzeczy, które kiedyś już były. To jest tak samo jak z serami czy wędlinami z mięs zapomnianych ras. Chętnie kupujemy je od małych producentów, własne, dobrej jakości wyroby. Myślę, że na warzywach się nie skończy. Powoli przypominamy sobie też te niegdyś popularne owoce – wraca morwa biała czy rokitnik. Chcemy je jeść, jesteśmy ciekawych tych smaków, dlatego coraz częściej je gotujemy na codzienne posiłki.  Mamy więc już książkę, czyli całą wiedzę teoretyczną i przystępujemy do praktyki. Czy każdy może się nauczyć gotować, czy może trzeba mieć do tego specjalny talent?
Najważniejsze są chęci. Wiadomo, że nie wszystko wychodzi na początku tak, jakbyśmy sobie tego życzyli. Ale jeśli ktoś czuje, że gotowanie sprawia mu przyjemność, nie męczy go, nie robi tego pod przymusem, to myślę, że taka osoba odnajdzie się w kuchni. Kuchnia polega też na tym, żeby cały czas się rozwijać i poznawać nowe smaki, a nie zamykać się w znanych standardach i wypróbowanych przepisach. Bo tak naprawdę, gdy poznajemy nowy produkt czy połączenie smakowe, to nas nakręca. Po kilku podejściach oswajamy się z tym produktem i mimo początkowych prób bez dobrego rezultatu, z czasem przychodzi pyszny kulinarny sukces."
http://kuchnia.wp.pl/zapiekane-jajka-w-foremkach-6109066169735297a,"Zapiekane jajka w foremkach Jajecznica to niejedyny pomysł na danie z jajkami. Pyszną propozycją będą zapiekane jajka z dodatkiem fety i szczypiorku, a także puszyste omlety. Wykonanie jest proste, a smak zaskoczy wszystkich domowników."
http://kuchnia.wp.pl/nadjezdza-zarcie-na-kolkach-najwieksza-kulinarna-impreza-w-polsce-6103752284673153a,"Nadjeżdża żarcie na kółkach - największa kulinarna impreza w Polsce Najlepsi kucharze streetfoodowi, pasjonaci kulinariów, niecodzienne potrawy z prawie wszystkich kontynentów, blisko 100 food trucków i ogromne rzesze fanów jedzenia – tak zapowiada się 8 edycja „Żarcia Na Kółkach” – największego w Polsce zlotu food trucków, który odbywa się na błoniach PGE Narodowego. Wstęp na imprezę jest bezpłatny. Tegoroczny sezon foodtruckowy będzie miał swoją inaugurację dokładnie w Prima Aprilis - ale nie ma żartów, bo przez cały weekend 1 i 2 kwietnia kulinarni wystawcy z całej Polski będą karmić warszawiaków najbardziej wymyślnymi, jak i zupełnie prostymi potrawami ze wszystkich regionów świata. Ambasadorem tegorocznej edycji imprezy jest Tomasz Jakubiak - popularny kucharz, znawca kuchni ulicznej, podróżnik, promotor lokalnego jedzenia i poszukiwacz dobrych smaków. Tomasz wystąpi w charakterze kucharza i zaproponuje gościom swoje specjały, a poza tym będzie jurorem konkursu na najlepsze kanapki.  „Żarcie Na Kółkach” to największa w Polsce impreza promująca street food z food trucków, przyczep, rowerów i innych pojazdów, jej poprzednie edycje odwiedzało ponad 20 tys. osób. W tym roku goście będą mieli szansę spróbować potraw charakterystycznych dla tak różnorodnych krajów jak: Wietnam, Tajlandia, Izrael, Meksyk, Francja czy Hiszpania. Właściciele restauracji na kółkach to prawdziwi pasjonaci kulinariów, całym sercem angażują się w poznawanie kuchni danego regionu i rozwój swoich umiejętności w zakresie gotowania.  W ciągu dwóch weekendowych dni mieszkańcy stolicy oraz goście przybyli pod Narodowy, będą mogli skosztować rozmaitych potraw, poczynając od klasycznych frytek, zapiekanek czy hamburgerów, przez hiszpańskie tapas, włoskie pizze i piady, meksykańskie burrito i tortille, aż po najbardziej wyrafinowane kulinaria lokalnej kuchni w wersji na miejscu i na wynos. Do tego atrakcje dla dzieci, muzyczna strefa chill-out, ale przede wszystkim najlepsze jedzenie. Serdecznie zapraszamy! Event: https://www.facebook.com/events/1193157917387945/"
http://kuchnia.wp.pl/biowitalna-rewolucja-w-sektorze-rolno-spozywczym-6094615412085377a,"Biowitalna rewolucja w sektorze rolno - spożywczym! Zmęczenie? Przesilenie wiosenne? Odkryj biowitalną żywność wysokowibracyjną, dostarczającą energii słonecznej, której tak bardzo brakuje nam w zimowych miesiącach. Jej źródłem jest żywność bez sztucznych dodatków, która odżywia organizm dostarczając mu brakujących częstotliwości. Odznacza się ona wysoką bioenergią, która podwyższa potencjał energetyczny człowieka. Najnowsze osiągnięcia biofizyki pokazują, że światło jako fala elektromagnetyczna i zarazem strumień fotonów ma ogromny wpływ na jakość żywności, a przez to na organizm człowieka. Żywność jest informacją, a jej jakość objawia się w zdolności do usuwania z organizmu entropii (nieporządku) i wprowadzaniu negentropii (porządku). Idealny produkt spożywczy działa przede wszystkim jako transformator brakujących częstotliwości elektromagnetycznych. „Określanie jakości żywności, szczególnie w przypadku jej wysublimowanych różnic stanowi wyzwanie dla współczesnej technologii oceny produktów spożywczych na przykład biorąc pod uwagę w szczególności produkty ekologiczne, które posiadają specyficzne walory, a ich parametryzacja konwencjonalnymi metodami wymaga dużych nakładów materiałowo – czasowych. Ponadto już na etapie komponentów do produkcji gotowego wyrobu istnieje konieczność sprawdzania ich jakości a następnie określenie wpływu na jakość produktu końcowego. Najnowsze odkrycia biofizyków mówią, że jakość żywności zależy od  zgromadzonej w niej energii świetlnej. Z danych eksperymentalnych wynika, że składniki nienaturalne zakłócają pole biofotonów, desynchronizując je i obniżając zdolność do wprowadzania porządku w organizmie. Z tego powodu firma Sante świadomie dobiera surowce o potwierdzonej pod tym kątem jakości, a także rezygnuje ze sztucznych składników. Jej wizytówką są produkty stworzone w 100% ze składników naturalnego pochodzenia, będących źródłem korzystnych częstotliwości.
Biowitalność to energia życiowa, którą możemy odnaleźć w żywności bez sztucznych dodatków. Biowitalne produkty są zdrowe i naturalne. Dojrzewały w słońcu i w sposób zgodny z naturą. To właśnie sztuczne dodatki powodują zmniejszenie się energii życiowej.”  - mówi Aleksander Kwiatkowski ekspert Sante. Dawniej uważano, że jakość żywności zależy od zawartych w niej witamin, minerałów i kalorii. Jednocześnie zauważono, że teoretycznie identyczne pokarmy, nie działają w taki sam sposób na ludzki organizm. Najwyższą biowitalność posiadają dziko żyjące rośliny o długim okresie wegetacji, czyli warzywa, owoce, zboża i orzechy – podstawowe surowce stosowane przez Sante.  Moda na biowitalność to moda na zdrowie i świetne samopoczucie każdego dnia."
http://kuchnia.wp.pl/magazyn-kulturalno-kulinarny-kukbuk-wprowadza-swoj-certyfikat-jakosci-kukbuk-poleca-6093966242342017a,"Magazyn kulturalno-kulinarny KUKBUK wprowadza swój certyfikat jakości - „KUKBUK poleca”! „KUKBUK poleca” to certyfikat jakości, który w przeciwieństwie do innych nie będzie przyznawany restauracjom, ani kucharzom lecz małym, lokalnym producentom żywności oraz rzemieślnikom. Warunkiem zgłoszenia jest nadesłanie do redakcji próbek swoich produktów, które poddane będą ocenie m.in. pod kątem smaku, zapachu, składu, opakowania, wyglądu i jakości. Najlepsze z nich otrzymają roczne wyróżnienie „KUKBUK poleca”  oraz szereg korzyści płynących z jego posiadania. Na popularności coraz bardziej zyskuje trend wolniejszego, bardziej świadomego życia. Ludzie zaczynają buntować się przed pędem naszych czasów. Z samochodów przesiadają się na rowery, fast foody zamieniają na targi śniadaniowe, a hipermarkety na bazary, gdzie poszukują  tego co naturalne i lokalne. KUKBUK chciałby docenić tych, którzy z sercem przygotowują np. zdrowe, ekologiczne sery, produkują wyśmienite naturalne nalewki i wina, wypiekają pyszne, prawdziwe pieczywo, czy ręcznie wykonują piękne, drewniane deski do krojenia, które służą potem kilku pokoleniom.  Lokalni producenci chcący zdobyć wyróżnienie KUKBUK-a mogą wysłać od trzech do pięciu swoich produktów razem z formularzem zgłoszeniowym (do pobrania ze strony www.kukbuk.com.pl/kukbukpoleca) do testowania na adres redakcji (ul. Czerniowiecka 4b, Warszawa) z dopiskiem „KUKBUK poleca” do 21 kwietnia. Wyniki zostaną ogłoszone w maju.  Certyfikat „KUKBUK poleca” ma podnieść prestiż producenta, który go otrzymał, sprzyjać uzyskaniu zaufania klientów oraz komunikować im, że dane produkty są najlepszej jakości. O wszystkich wyróżnionych będzie można przeczytać w specjalnej zakładce na www.kukbuk.com.pl . Dodatkowo każdemu z nich zostanie poświęcony odrębny artykuł na stronie szerzej opisujący jego działalność. Odznaka zostanie przyznana na rok, co oznacza że można będzie się nią legitymować do połowy 2018 roku.  - Od początku istnienia KUKBUK-a promujemy prawdziwe jedzenie, wartości rzemieślnicze oraz pracę ludzkich rąk. Sami jesteśmy alternatywnym wydawnictwem i wiemy jak wiele trudu wymaga stworzenie najwyższej jakości produktu. Jedzenie ma wymiar społeczny. Chcemy zwiększyć popularność godnych zaufania producentów i wskazać ludziom tych, od których warto kupować. Odznaka KUKBUK-a ma być wiarygodnym symbolem uczciwego produktu - mówi Daria Pawlewska, redaktorka naczelna i wydawczyni magazynu kulturalno-kulinarnego KUKBUK.  Partnerami akcji „KUKBUK Poleca” są: Kuchnia+, RDC, wp.pl, Food Service, Rano Zebrano, Slow Market, Slow Weekend. Więcej informacji  oraz regulamin na:  www.kukbuk.com.pl/kukbukpoleca. KUKBUK to wielowymiarowa platforma obejmująca: magazyn kulturalno-kulinarny wydawany w wersji drukowanej i w postaci aplikacji na urządzenia mobilne, zintegrowane kanały social media (facebook.com/kukbuk, instagram.com/kukbuk_official, youtube.com/user/KUKBUKMagazyn),_ bogatą w treści stronę internetową www.kukbuk.com.pl oraz e-sklep (sklep.kukbuk.com.pl). Każde ogniwo platformy stanowi połączenie wysokiej jakości autorskich sesji fotograficznych z ciekawymi artykułami o tematyce związanej z szeroko rozumianą kulturą jedzenia, zjawiskami socjologicznymi, sztuką i dizajnem w świecie kulinariów. Wersja papierowa i mobilna magazynu oprócz sześciu numerów regularnych obejmuje również trzy wydania specjalne: KUKBUK Rodzina, KUKBUK Zima oraz KUKBUK Podróże i Dizajn. Magazyn jest dostępny w ponad 800 punktach sprzedaży w całej Polsce. Przez 4 lata istnienia na rynku KUKBUK zdobył wiele nagród i wyróżnień w prestiżowych konkursach, m.in. brązowe i srebrne miecze KTR oraz nagrody Izby Wydawców Prasy – GrandFront. Dystrybucja odbywa się poprzez wysyłkę bezpośrednią oraz sprzedaż w salonach prasowych: Empik, Inmedio, Relay, Kolporter i Ruch, a także w sklepach dizajnerskich, restauracjach, klubach i salonach spa."
http://kuchnia.wp.pl/pyszna-polska-2017-we-wroclawiu-to-wydarzenie-zmieni-kulinarny-i-hotelarski-obraz-polski-6091792342680193a,"Pyszna Polska 2017 we Wrocławiu: To wydarzenie zmieni kulinarny i hotelarski obraz Polski! Odwiedź Halę Stulecia i delektuj się wykwintnymi potrawami, którymi rozpieszczą Cię autorytety kulinarne! Pozwól poprowadzić się po najlepszych mapach dobrego smaku w kraju! Nie zabraknie licznych atrakcji i spotkań z gwiazdami. Od 2 do 4 czerwca Hala Stulecia we Wrocławiu wypełni się aromatami najlepszych potraw z różnych stron świata, a podniebienia gości będą rozpieszczane wykwintnymi smakami. Wszystko za sprawą targów Pyszna Polska 2017, na których nie zabraknie kulinarnych autorytetów zachwycających gości swoimi majstersztykami. Odwiedzający będą mogli rozsmakować się w daniach takich mistrzów jak Robert Sowa, Robert Poliński, Mikołaj Rey, Marcin Jabłoński, Beata Śniechowska, Mateusz Nowak, Dr Józef Sadkiewicz. To nie wszystko! Podczas wydarzenia swoją wiedzą podzielą się znawcy dobrego wina i sztuki hotelarskiej.  Poznaj bogactwo smaku naszego kraju! Podczas targów w jednym miejscu zgromadzą się przedstawiciele wiodących firm z kraju i z zagranicy, znakomici fachowcy, branżowe autorytety oraz gwiazdy i prominenci. Będzie ekskluzywnie, elegancko i przede wszystkim smacznie. To pierwsze takie wydarzenie w Polsce.
Magda Gessler zaprasza na Pyszną Polskę 2017 Na nietuzinkowe targi zaprasza Magda Gessler - kreatorka smaku i stylu, właścicielka kilku restauracji, gwiazda stacji TVN. Jej restauracje to prawdziwe dzieła sztuki, w których artystka smaku jest reżyserem, a aktorami goście zaskakiwani wyjątkowymi daniami.  Magda Gessler inspiracji szuka podczas podróży po różnych zakątkach świata. Słynie z ognistego temperamentu. Miliony Polaków pokochały ją za ""Kuchenne Rewolucje"".  Na targach Pyszna Polska 2017 pojawią się też goście specjalni:
- Jacek Bilczyński -  promotor zdrowego stylu życia, autor trzech książek, naczelny FIT Magazynu, prowadzący FIT Akademię, który zaprezentuje wykład dotyczący zdrowego żywienia i przeprowadzi konsultacje indywidualne;
- Anna Kerth - aktorka filmowa, telewizyjna i teatralna;
- VOYAGE Mariusz Cierpikowski - kompozytor, wokalista i założyciel zespołu Voyager;
- Gosia Andrzejewicz - gwiazda sceny muzycznej.  Pyszna Polska 2017 to nie tylko okazja do poszerzenia swojej wiedzy, spotkań ze znawcami kulinarnego fachu i czerpania inspiracji. To także doskonały pomysł na spędzenie wolnego czasu z rodziną i przyjaciółmi. Daj się zaskoczyć obszernym programem wydarzenia, oryginalnymi wyspami tematycznymi, widowiskowymi pokazami i konkursami. Na przybyłych czekają niezapomniane wrażenia i wyjątkowy klimat. Bilety na targi Pyszna Polska 2017 można kupić w sieci EMPIK, na ticketpro.pl, a także na stronie  www.pysznapolska.pl. Nie czekaj! Już teraz zarezerwuj wejściówki dla siebie!"
http://kuchnia.wp.pl/suszenie-naturalny-sposob-konserwacji-zywnosci-6091078889747073a,"Suszenie - naturalny sposób konserwacji żywności Jedną z najbardziej ekologicznych i zarazem najstarszych metod konserwowania żywności jest suszenie. To prosty sposób na zachowanie świeżości produktów spożywczych, bez ryzyka utraty ich wartości odżywczych. Co warto o nim wiedzieć? Tak żyliśmy bez lodówek - historyczne sposoby konserwacji żywności Kiedy główną gałęzią gospodarki było rolnictwo i ludzie produkowali więcej pożywienia, niż byli w stanie zjeść, koniecznym stało się znalezienie sposobu na zachowanie jego świeżości na dłużej. System przetwarzania żywności został zrewolucjonizowany przez ogień. Gdy człowiek nauczył się wykorzystywać go do przyrządzania jedzenia, mógł swobodnie przechowywać pokarm bez obawy, że ten się zepsuje. Podobną metodą było wędzenie dymem, które także zabijało bakterie i zapewniało świeżość mięsa przez długi czas. Pierwsze wzmianki o wędzeniu pochodzą ze średniowiecza - ilustracje z tamtego okresu przedstawiają scenki z uboju, a następnie solenie i wędzenie mięsa. Peklowanie, czyli konserwowanie żywności, np. mięsa i ryb przez nacieranie ich solą, odkryto cztery tysiące lat temu, a metoda ta była z powodzeniem stosowana w Chinach i Egipcie. „Białego złota”, jak nazywano sól, do obróbki jedzenia używali także Grecy, ale została ona spopularyzowana dopiero przez Rzymian. Definicja „peklowania” pochodzi od XIV-wiecznego flandryjskiego rybaka Pokela, który udoskonalił metody solenia żywności dla przedłużenia jej trwałości. Dary natury, takie jak owoce i warzywa, które nie mogły być spożywane na bieżąco, także były przetwarzane. Już w starożytności owoce gotowano w miodzie, natomiast warzywa konserwowano solą. Solanki, jako zasadniczy składnik kwaszenia, były też popularne w kuchni staropolskiej - kwaszono między innymi buraki, pokrzywę, komosę czy ostrożeń. Fermentacja do dziś pozwala zachować wszystkie wartości odżywcze produktów sprawiając, że potrawy są lekkostrawne. Jest powszechnie stosowana w krajach Europy Środkowej i Wschodniej. O zaletach suszenia słów kilka Suszenie jedzenia jest metodą bardzo starą, ale na tyle dobrą, że na całym świecie stosuje się ją do dziś. Pojawiła się ona w odpowiedzi na potrzeby człowieka pierwotnego, który musiał w jakiś sposób zakonserwować żywność. Do odparowywania wody z produktów wykorzystywano promienie słoneczne i wiatr. Ten sposób sprawdza się także teraz, na przykład na terenach słonecznej Kalifornii. Kilka tysięcy lat temu tę metodę konserwacji stosowano głównie na terenach Azji Środkowej i Bliskiego Wschodu, a także w Rzymie, gdzie na słońcu suszono zioła, grzyby, ryby, mięso i owoce. Redukowanie wody z żywności było też popularne wśród plemion indiańskich, których ulubionym przysmakiem był pemikan, czyli suszone mięso jeleni, bizonów i łosi. Suszenie jest bardzo bezpiecznym sposobem przechowywania żywności - w środowisku bez wody nie rozwijają się bakterie i grzyby, przestają także pracować enzymy. Ponadto pozwala zachować naturalny smak i aromat produktów, będąc jednocześnie procesem wyjątkowo przyjaznym środowisku - nie wykorzystuje bowiem żadnych dodatków i ulepszaczy chemicznych. Suszona żywność zawiera większe stężenie węglowodanów, białek i tłuszczy, natomiast zawartość selenu, magnezu i potasu pozostaje na tym samym poziomie, jak w żywności nieprzetworzonej. Warto więc włączyć do diety suszone owoce, bogate w minerały, witaminy z grupy B i witaminę K oraz przeciwutleniacze, skutecznie neutralizujące szkodliwe działanie wolnych rodników. Nie tylko stanowią smaczną i zdrową alternatywę dla słodyczy, ale też zbawiennie wpływają na układ pokarmowy. Suszonymi owocami najczęściej wykorzystywanymi w polskiej kuchni są śliwki, będące źródłem witamin A, C i E, żelaza oraz fosforu. Zawierają też naturalny cukier w postaci sorbitolu, który pobudza trawienie. Podobne właściwości mają suszone jabłka, figi, banany oraz daktyle i ananasy, które możemy zjadać solo lub znaleźć np. w musli. W Polsce popularne jest także suszenie grzybów - ich wartość odżywcza jest jednak zróżnicowana i zależy od gatunku. Grzyby można suszyć na słońcu, piecu kaflowym, w piekarniku lub specjalnych suszarkach, dzięki czemu zachowają one niepowtarzalny aromat. Przed wysuszeniem powinny zostać przebrane i oczyszczone, ale nie należy ich myć. Prawidłowo wysuszone grzyby są elastyczne i pękają dopiero przy przełamaniu. Powinno się je przechowywać w suchym miejscu, w szczelnie zamkniętym pojemniku, najlepiej szklanym. Warto także zasuszyć warzywa - pomidory, marchew, seler czy pietruszkę. Rusz się i susz!  Suszenie jest bardzo prostą i tanią metodą utrzymania świeżości jedzenia. Suszone owoce można wykorzystać o każdej porze roku, przygotowując z nich chociażby kompot. Dzięki temu wiemy, co jemy i mamy pewność, że produkty, które serwujemy naszym najbliższym są zdrowe i pożywne, dzięki pełnej kontroli nad procesem ich przygotowania. Nie potrzeba do tego żadnych specjalnych urządzeń - wystarczy ciepłe, suche miejsce, choćby na kaloryferze.
Produkty zasuszone mają niewielką wagę, więc z powodzeniem możemy je później zabrać np. na wycieczkę rowerową czy w góry, nie dźwigając przy tym kilogramów jedzenia. Dodatkowo, żywność tę łatwo przechowywać, co jest ogromną zaletą szczególnie dla tych osób, które dużo podróżują. Prawidłowo zasuszone mięso może przetrwać nawet trzy lata, więc jeśli zasuszymy większą jego ilość, możemy przez długi czas korzystać z zapasów. Przepis na suszoną wołowinę  Kilogram mięsa pokrój w cienkie plasterki o grubości 6 milimetrów. Przygotuj marynatę (oliwa, 4 łyżki gorczycy i tyle samo grubej soli, 2 łyżki stołowe wędzonej papryki). Zamarynowane mięso wstaw do lodówki na 24-48 godzin, a następnie na 4-5 godzin do piekarnika rozgrzanego do 80 stopni. Po wysuszeniu przełóż mięso do szklanego, szczelnego pojemnika. Dla tych, którzy chcą szybko i smacznie przygotować pyszne potrawy doprawione mieszankami właśnie suszonych składników, specjaliści Knorr przygotowali nową linię produktów Knorr Naturalnie Smaczne! Warzywa, zioła i przyprawy skomponowane zostały w prawdziwą harmonię smaków, a pochodzą one głównie z gospodarstw prowadzonych zgodnie z zasadami zrównoważonego rozwoju - uprawiane są na otwartych polach, w naturalnych warunkach i zbierane w optymalnym momencie wzrostu. Z ich pomocą przygotujesz smaczne Spaghetti Bolognese, Lasagne, Zapiekankę makaronową z szynką oraz Gulasz. Wykorzystując w kuchni Knorr Naturalnie Smaczne! możesz mieć pewność, że serwujesz smaczne, urozmaicone dania- bez konserwantów, polepszaczy smaków i sztucznych dodatków. 100% naturalnych składników w małej torebce, powstałej na drodze suszenia, tak dobrze znanego nam od lat."
http://kuchnia.wp.pl/naturalne-suszone-ziola-i-przyprawy-czerp-sile-z-roslin-6091063381869185a,"Naturalne suszone zioła i przyprawy - czerp siłę z roślin! W doniczce na kuchennym blacie, na parapecie, a może w saszetkach zamkniętych w szufladzie? Niezależnie od preferencji co do przechowywania ziół, warto je zawsze mieć pod ręką i śmiało włączać do codziennego jadłospisu. Dlaczego? Działanie ziół na przestrzeni wieków Lecznicze i smakowe właściwości roślin były znane ludzkości jeszcze przed pojawieniem się pisma, co potwierdzają badania archeologiczne. Domniemywać można, że uprawa roli przekładała się na konieczność znajomości właściwości roślin, w tym tych zdrowotnych i smakowych. Pierwsze wzmianki o ich terapeutycznym wpływie na ludzki organizm pojawiły się w starożytnych pismach pochodzących z różnych stron świata. W Wedach, czyli zbiorze świętych ksiąg hinduizmu datowanych na XIV-XI wiek p.n.e., pojawia się wzmianka, że podczas potopu zabrano na arkę - oprócz zwierząt - także wszystkie gatunki roślin leczniczych. Awesta, datowana na VII-II wiek p.n.e. wspomina z kolei o lekarzu, który otrzymał od bogów ponad 10 tysięcy roślin, dzięki którym mógł prowadzić skuteczne terapie. W Chinach natomiast, cesarz Shennong stworzył „Pisma o ziołach”, w których podzielił 365 znanych mu roślin na 3 grupy, w zależności od wykazywanego przez nie działania. Sumeryjskie pismo klinowe wspomina o prowadzeniu terapii przez starożytnych specjalistów przy pomocy m.in. daktyli, cebuli, jęczmienia czy sezamu. Rośliny do leczenia schorzeń wykorzystywali także Egipcjanie, Grecy i Rzymianie.
Średniowiecze przyniosło rozwój ziołolecznictwa, głównie w klasztorach. To właśnie tam zgłębiano zdrowotne właściwości roślin i próbowano wytwarzać pierwsze leki. Kolejne wieki wyniosły tę dziedzinę wiedzy na wyżyny, sprawiając, że dziś o działaniu ziół i ziołolecznictwie wiemy prawie wszystko. Przyprawy cenniejsze niż złoto  W egipskich papirusach pochodzących z III wieku p.n.e. znaleziono wzmiankę o roślinie, która leczy schorzenia oczu. Szafran, bo o nim mowa, traktowany był jako produkt ekskluzywny, a korzystali z niego wyłącznie kapłani i faraonowie. Żeby go uzyskać, trzeba było dysponować zapasem krokusów, a konkretnie słupków pochodzących ze środka kwiatów. To właśnie z nich po wysuszeniu uzyskiwało się szafran i ten proces pozyskiwania przyprawy trwa w niezmienionej formie do dziś. W związku z tym, że do wytworzenia 1 grama szafranu potrzeba aż 200 kwiatów, jego cena była i - mimo upływu wieków - nadal jest zawrotna. Pieprz z kolei stanowił w starożytności główny przedmiot handlu i jeden z najbardziej wartościowych produktów pochodzących z Bliskiego Wschodu. Osiągał zawrotne ceny, porównywalne do złota czy kamieni szlachetnych. Oprócz niego sprzedawano także cynamon i gałkę muszkatołową. W średniowieczu natomiast, najbardziej pożądanymi przyprawami były: czarny pieprz, cynamon, kminek, gałka muszkatołowa, imbir i goździki. Naturalne zioła i przyprawy - smakują i leczą Przyprawy i suszone zioła to nie tylko doskonały sposób na wydobycie z potraw oryginalnego smaku czy podkreślenie aromatu dania. Większość ma działanie lecznicze i prozdrowotne, co - jak wspomniano - odkryto już wiele wieków temu. Przykład? Bazylia. Sprawdza się jako dodatek do past, sosów, świeżych pomidorów z mozzarellą, ale ma również właściwości służące poprawie zdrowia. Jest w stanie obniżyć gorączkę, rozgrzać organizm, usprawnić pracę układu trawienia, a także poprawić nastrój i zwalczyć bezsenność. Gałka muszkatołowa, którą dodajemy głównie do potraw słodkich i pikantnych, wspomaga trawienie, poprawia apetyt i krążenie. Cynamon zaś, dzięki zawartości antyoksydantów chroni przed szkodliwym działaniem wolnych rodników, normalizuje poziom cukru we krwi, a ponadto wykazuje działanie przeciwnowotworowe. Kurkuma oraz imbir pomagają zwalczać infekcje i stany zapalne, tymianek łagodzi efekty zatruć pokarmowych, a chilli działa przeciwbólowo. Pozostaje tylko odkrywać coraz nowsze smaki i przyprawiać na zdrowie! Zioła - suszone w szufladzie, a naturalne na parapecie  Naturalne zioła coraz częściej można kupić w doniczkach, w sklepach spożywczych. Dzięki temu zapewniamy sobie dostęp do świeżej dawki smaku, witamin i określonych korzyści zdrowotnych. Najczęściej nabywamy bazylię, oregano, pietruszkę, miętę, kolendrę, szałwię, lubczyk, szczypiorek oraz majeranek. Te oraz inne rośliny można kupić również w formie suszonej, dzięki czemu wszystkie ich właściwości zostają zachowane, a pakowanie w torebki umożliwia ich długotrwałe przechowywanie. Bardzo popularne są także mieszanki warzyw, suszonych ziół i przypraw skomponowane na potrzeby określonych potraw albo pozwalające wydobyć nowe smaki z tych dań, które już doskonale znamy. Tu warto wspomnieć również o produktach, które po dodaniu głównych składników umożliwiają przyrządzenie smacznego posiłku w krótkim czasie, nawet przez osobę stawiającą w kuchni swoje pierwsze kroki. Przykładem jest linia Knorr Naturalnie Smaczne! dzięki której każdy będzie mógł przygotować klasyczne Spaghetti Bolognese, pyszną Lasagne, oryginalną Zapiekankę makaronową z szynką czy intensywny w smaku, aromatyczny Gulasz. Co ważne - produkty te nie zawierają sztucznych dodatków, polepszaczy smaku i konserwantów. Wszystkie składniki są naturalne, pochodzą z pól uprawianych zgodnie ze strategią zrównoważonego rozwoju i są zbierane w optymalnym momencie wzrostu. Poddane procesowi suszenia, czyli popularnej i jednej z najstarszych metod przedłużania trwałości żywności, zachowują właściwości smakowe, a przecież właśnie o to chodzi w smacznej i wartościowej kuchni."
http://kuchnia.wp.pl/niezmienne-zasady-zdrowej-zbilansowanej-diety-6091060257686145a,"Niezmienne zasady zdrowej, zbilansowanej diety Dieta, chociaż większości kojarzy się z odchudzaniem, to nic innego jak synonim określenia  „sposób odżywania”. Każdy z nas ma swój sposób odżywiania. Abstrahując od faktu czy jest on prawidłowy czy nie z punktu widzenia dietetyczno-zdrowotnego, z pewnością możemy określić go jako indywidualny i niepowtarzalny. Nasze kulinarne gusta, przyzwyczajenia, brak lub nadmiar wolnego czasu, zasoby materialne, problemy zdrowotne - wszystko to sprawia, że nasz sposób odżywiania wygląda w ten, a nie inny sposób. Istotne jest jednak aby swój indywidualizm żywieniowy budować na zdrowych, uniwersalnych fundamentach, które wpłyną korzystnie zarówno na naszą kondycję fizyczną, jak i psychiczną. Zdrowa, zbilansowana dieta, oparta jest na czterech niezmiennych fundamentach. Dwa z nich to regularność posiłków oraz krótkie między nimi przerwy, tak aby organizm nie miał powodów do gromadzenia zapasów energii na wydłużające się okresy „postu” miedzy posiłkami. Kolejny, to niezapominanie o spożywaniu płynów w ciągu dnia, dzięki którym organizm jest odpowiednio nawodniony. Dieta musi być także bogata w witaminy i składniki mineralne oraz wszystkie inne niezbędne składniki odżywcze w odpowiednich ilościach i proporcjach. Pierwszym, a zarazem jednym z najważniejszych posiłków w ciągu dnia, jest śniadanie. Powinno ono pokrywać dzienne zapotrzebowanie na energię w 25 %,  a z uwagi na porę dnia, w jakiej jest spożywane, odpowiada za prawidłową, dzienną przemianę materii. Śniadanie powinno być zjedzone w ciągu pierwszej godziny po przebudzeniu. Dostarczając białka, węglowodanów złożonych, właściwych tłuszczów, witamin oraz składników mineralnych 
w odpowiednich proporcjach, z pewnością zasłuży na miano zdrowego śniadania. Szybkie i zdrowe śniadanie może stanowić omlet z dodatkiem mąki pełnoziarnistej z twarożkiem i warzywami, kanapka z pełnoziarnistego pieczywa z chudą wędliną drobiową i pomidorem lub jogurt naturalny z płatkami owsianymi, nasionami słonecznika i sezonowymi owocami. Przygotowanie takiego posiłku zajmie nie więcej niż kilka minut, a jego regularne spożywanie wpłynie bezpośrednio na stopień koncentracji i poziom wydajności, np. w pracy lub w szkole. Dbając o regularność spożywania posiłków, po trzech godzinach nadchodzi czas na drobną przekąskę. Zadbaj, aby była ona źródłem witamin i składników mineralnych, których bogate źródło stanowią owoce, takie jak jabłko, banan czy np. gruszka. W codziennym menu nie zapominaj o obiedzie, który powinien być największym objętościowo ale i najbogatszym w kalorie, posiłkiem w ciągu dnia. Prawidłowo skomponowany obiad powinien zawierać, w odpowiednich proporcjach, białko, tłuszcze, węglowodany oraz porcję warzyw. Ważne, by potrawy były odpowiednio przyprawione - zioła i przyprawy nie tylko nadają im niepowtarzalny smak i zapach, ale co równie istotne - wzbogacają ich walory odżywcze. Oregano, rozmaryn, tymianek, liście laurowe, pieprz, gałka muszkatołowa, kurkuma, kminek, chili - to tylko niektóre z długiej listy aromatycznych przypraw, które towarzyszą ludziom od wieków i trudno sobie wyobrazić większość znanych nam dań bez ich dodatku. Ponieważ przyprawy pochodzą z różnych części roślin - kory, liści, nasion, pąków czy korzeni - każda ma inny, właściwy tylko sobie smak i zapach. Natomiast cechą wspólną większości przypraw jest obecność w nich olejków eterycznych. Ludzie nauczyli się wykorzystywać ich unikalny smak i aromat do wzbogacania przyrządzanych potraw. Tradycyjnie uważa się, że spożywanie ich jest również korzystne dla zdrowia. Jeżeli lubisz ostre dania, nie obawiaj się użyć chili czy imbiru, wspomagających prawidłową pracę układu odpornościowego. Rozmaryn, dzięki swojemu charakterystycznemu smakowi, doskonale komponuje się z drobiem, rybami, jagnięciną, wołowiną, cielęciną czy wieprzowiną. Przygotowując danie mięsne, nie zapomnij również o oregano, które dopiero w suszonej postaci ukazuje w pełni swoje niepowtarzalne, aromatyczne walory. Tymianek świetnie nadaje się do przyprawienia gulaszu lub zapiekanki, nadając potrawie pikantny aromat. Jego smak jest ostry i skutecznie odświeża oddech. Przygotowując obiad, pamiętaj o świeżych lub suszonych warzywach: pomidorach, cebuli, czosnku, papryce, ponieważ są one obfite są w witaminy i składniki mineralne, m.in. w witaminę C wspomagającą naszą odporność. Co ważne, przygotowanie takiego obiadu, w którym znalazłyby się te wszystkie niezbędne składniki, nie musi być trudne. W sytuacji, gdy nie gospodarujesz dużą ilością czasu, nie wybieraj do przygotowania skomplikowanych, czasochłonnych potraw. Świetnie sprawdzą się tzw. szybkie dania, urozmaicone odpowiednią ilością ziół i przypraw. Pomocne okażą się produkty kulinarne ułatwiające gotowanie, oparte na wyłącznie naturalnych składnikach, jak te z linii Naturalnie Smaczne Knorr. Zawierają składniki, które każdy zna ze swojej domowej kuchni m.in.: warzywa, zioła i przyprawy. Ponadto powstają w procesie suszenia, które jest jedną z najstarszych, naturalnych metod utrwalania żywności. Proces suszenia nie wpływa znacząco na ilość większości składników odżywczych i mineralnych w warzywach. Co więcej, suszone produkty zachowują swój naturalny aromat i smak, dzięki czemu dodanie ich do posiłku sprawia, że jest on po prostu smaczny. Popołudnie to natomiast czas podwieczorku, który często kojarzy nam się ze smakiem słodkim. Batony lub ciastka (z wyjątkiem tych domowych) są jednak bardzo kaloryczne, a dodatkowo jeśli do ich wyprodukowania użyto częściowo uwodornionych/utwardzonych olejów roślinnych, to niestety nie brakuje im tłuszczów trans. Jako przekąski pomiędzy głównymi posiłkami polecam jogurty, suszone owoce, kefiry, serki świeże, orzechy, wafle ryżowe lub chipsy warzywne. Dieta bogata w takie produkty niesie ze sobą wiele korzyści. Po pierwsze - daje więcej energii, po drugie - poprawia ogólne samopoczucie, a po trzecie - dostarcza niezbędnych składników pokarmowych. Przygotowanie smacznej i bogatej w składniki odżywcze kolacji nie powinno stanowić większego problemu. Ten ostatni posiłek dnia powinien być lekkostrawny i spożyty trzy do czterech godzin przed snem, w postaci zup-kremów, sałatek ze świeżych warzyw, kanapek z pełnoziarnistego pieczywa lub zapiekanek warzywnych. Bardzo ważne  w zdrowym odżywianiu jest picie dużej ilości niegazowanej wody mineralnej. Popijaj ją małymi porcjami przez cały dzień, ponieważ wtedy masz pewność, że twój organizm zostanie odpowiednio nawodniony. Zdrowe odżywianie nie musi więc wiązać się z godzinami spędzonymi w kuchni. Wystarczy odpowiednio wcześniej zaplanować jadłospis i listę produktów oraz dobrze zorganizować czas poświęcony na przygotowanie posiłków, wybierając te łatwe i szybkie w przygotowaniu, 
a z pewnością każdemu, nawet osobie mocno zapracowanej, uda się wprowadzić prawidłowe nawyki żywieniowe. Aneta Łańcuchowska"
http://kuchnia.wp.pl/relacja-z-warsztatow-magia-swiat-z-wieprzowina-qafp-6071244182144129a,"Relacja z warsztatów ""Magia świąt z wieprzowiną QAFP"" Wieprzowina QAFP to najwyższej jakości mięso, które odpowiednio przygotowane smakuje wyśmienicie. W środę 7 grudnia 2016 roku w warszawskim studiu Food Lab odbyły się warsztaty kulinarne QAFP w prawdziwie świątecznej odsłonie. Wydarzenie poprowadził znany dziennikarz i prezenter telewizyjny - Olivier Janiak, a nad świątecznym menu z wykorzystaniem wysokojakościowej wieprzowiny QAFP czuwał Sebastian Krauzowicz - jeden z najbardziej utalentowanych szefów kuchni w Polsce, który należy do Narodowej Reprezentacji Polski Kucharzy. W wydarzeniu udział wzięli blogerzy kulinarni, którzy mieli możliwość zainspirować się pomysłami na świąteczne potrawy z wieprzowiną QAFP w roli głównej, a także zobaczyć, jak niedrogo, a ładnie udekorować stół na Wigilię i święta. Na początku spotkania Jolanta Ciechomska, Koordynator Systemu QAFP z Unii Producentów i Pracodawców Przemysłu Mięsnego, doradziła czym kierować się przy wyborze wieprzowiny. Ekspertka przedstawiła walory produktów opatrzonych znakiem QAFP. Ich obecność w naszym jadłospisie to nie tylko gwarancja dobrego smaku, ale przede wszystkim sprawdzonego produktu, którego pochodzenie, wartości odżywcze i termin przydatności do spożycia możemy bez problemu sprawdzić na opakowaniu. |  |
| --- | Następnie Olivier Janiak zapytał Sebastiana Krauzowicza o to, jak prawidłowo i najlepiej przygotować wieprzowinę, czyli jedno z najpopularniejszych w Polsce mięs. Szef kuchni toruńskiej restauracji „Sfera by Sebastian Krauzowicz” zachęcał do przyrządzania dań mięsnych z certyfikowaną wieprzowinę QAFP. Podkreślał, że mięso to jest idealne m.in. do przygotowania pulled pork, a dobranie ciekawych dodatków pozwoli na nowo odkryć smak wieprzowiny. |  |
| --- | Zanim uczestnicy przyodziali fartuszki, mieli okazję wysłuchać porad, jakie dekoracje królować będą w tym sezonie na świątecznych stołach. Mistrz florystki Agnieszka Nożewska i ekspert od dekoracji ze szkoły Art&Deco - Ewa Majewska pokazały, jak samodzielnie wykonać bożonarodzeniowe ozdoby wykorzystując łatwo dostępne, często naturalne produkty. |  |
| --- | Po prezentacji i pracach artystycznych, szef kuchni zaprosił uczestników do gotowania. W trakcie warsztatów każda z trzech grup miała za zadanie przygotować: pulled z karkówki z puree z selera, piklowanym selerem naciowym i chrzanowym majonezem, wędzoną polędwiczkę z kremem musztardowym i galaretką z kiszonym ogórkiem oraz schab faszerowany śliwką z sałatką z pasternaku i majonezem dyniowym. Najlepsza w tej konkurencji okazała się grupa, której przewodził właśnie szef Krauzowicz. Oceniany był nie tylko smak, ale także prezentacja dań. |  |
| --- | Na zakończenie spotkania wszyscy uczestnicy mieli okazję skosztować potraw z wieprzowiną QAFP w roli głównej i wymienić się przepisami na inne dania z tym produktem, które można podać bliskim i przyjaciołom na zbliżające się święta. Przyjemną atmosferę wydarzenia zamknęło wręczenie podarunkowych koszy z wysokojakościowymi mięsnymi produktami. |  |
| --- |"
http://kuchnia.wp.pl/9-powodow-dla-ktorych-warto-jesc-brokuly-6054908539351681a,"9 powodów, dla których warto jeść brokuły Nazywany zielonym kalafiorem brokuł uważany jest za jedno z najzdrowszych warzyw świata. Należy do grupy tzw. superfoods, których regularne spożywanie rekomendowane jest przez specjalistów i organizacje zajmujące się zdrowiem. Spełnienie tych zaleceń nie jest zadaniem trudnym. Brokuły są łatwo dostępne i niedrogie. W dodatku możemy serwować je na dziesiątki sposobów - surowe, gotowane, pieczone, duszone. Brokuły wspaniale nadają się do  sałatek  i  zup . Można je serwować jako dodatek do  obiadu , jak np. kalafior czy fasolkę szparagową. Doskonale sprawdza się też w zapiekankach, sosach, warzywnych potrawkach. Wspaniale pasuje nie tylko do innych warzyw, ale też mięs i ryb. Warzywo to nie wymaga długotrwałej obróbki i jest delikatne w smaku. Jednym słowem - pod względem kulinarnym to produkt doskonały. A jakie są jego właściwości? Dlaczego warto go jeść? Dziewięć powodów, dla których to warzywo powinno jak najczęściej gościć na naszych stołach, omówiła dietetyk Maja Lewandowska z poradni Naturhouse Morena. Właściwości przeciwnowotworowe W brokułach znajduje się wiele aktywnych składników przeciwdziałających rakowi. Są to: sulforafan, beta-karoten, izotiocyjany, indol-karbinol i chlorofil. Związki te wykazują działanie przeciwnowotworowe w obszarze jelita grubego, prostaty, piersi, szyjki macicy, przełyku, żołądka, skóry, płuc, tchawicy, krtani i jamy ustnej. Dodatkowo sulforafan - silny antyutleniacz - blokuje powstawanie nowotworowych mutacji DNA oraz ułatwia usuwanie komórek tworzącego się nowotworu. Właściwości przeciwzapalne Brokuły zawierają flawonoid o nazwie kaempferolem, który wykazuje działanie przeciwzapalne, co znacznie skraca powrót do formy osobom cierpiącym na  zapalenie stawów  czy  dnę moczanową . Oprócz tego kaempferol pomaga zapobiegać występowaniu alergii. Na dobry wzrok Brokuły bogate są w szczególny rodzaj karotenów, luteinę i zeaksantynę, a także w witaminę B2. Substancje te mają korzystny wpływ na wzrok i poprawiają ostrość widzenia. Dzięki tym składnikom brokuły ułatwiają regenerację zmęczonych oczu, a także chronią je przed dolegliwościami tego narządu związanego z wiekiem, np. wystąpieniem  zwyrodnienia plamki żółtej . Przeciw chorobom sercowo-naczyniowym Zawierają ogromne ilości potasu, dzięki któremu poprawia się drożność naczyń krwionośnych, co znacznie ułatwia przepływ krwi. Efektem tego jest spadek ciśnienia tętniczego. Jednocześnie potas wspomaga wydalanie nadmiaru sodu z organizmu, co także przekłada się na obniżenie ciśnienia. Dla trenujących Brokuły są popularne wśród kulturystów. Wspomagają bowiem budowę mięśni, poprawiają kondycję stawów i mają korzystny wpływ na pracę nadnerczy. Co bardzo istotne obniżają też poziom kortyzolu - hormonu, który jest uwalniany na skutek przetrenowania lub stosowania niskokalorycznej diety, a powoduje rozpad mięśni. Na powyższe właściwości ma także wpływ spora zawartość witaminy C, która jest niezbędna dla tworzenia kolagenu - kluczowego składnika tkanki łącznej i chrząstki, odpowiadającego za kondycję stawów i ścięgien. Dla diabetyków Brokuły mają niski indeks glikemiczny (IG 15). Dlatego ich spożycie nie powoduje gwałtownego wzrostu glukozy we krwi, wpływając tym samym na produkcję insuliny. Ponadto warzywa te zawierają chrom, który współdziała z insuliną i pomaga utrzymać odpowiednie stężenie poziomu cukru. Brokuły zmniejszają też ryzyko wystąpienia chorób układu sercowo-naczyniowego u chorych na cukrzycę. Jest to szczególnie istotne, gdyż osoby z wysokim poziomem glukozy we krwi, są aż pięć razy bardziej narażone na występowanie tych dolegliwości niż osoby bez obciążeń cukrzycowych. Przeciw chorobie wrzodowej Zawarty w brokułach sulforafan niszczy bakterie Helicobacter pylori, które przyczyniają się do rozwoju wrzodów i mogą powodować inne dolegliwości układu pokarmowego, np. zapalenie błony śluzowej żołądka, zapalenie przełyku, a nawet raka żołądka. Sulforafan unieszkodliwia bakterie niezależnie od tego, czy bytują wewnątrz, czy na zewnątrz komórek błony śluzowej żołądka. Działa nawet na te szczepy, które stają się oporne na powszechnie stosowane antybiotyki. Dla kobiet w ciąży Brokuły zawierają substancje niezbędne dla prawidłowego rozwoju układu nerwowego płodu - kwas foliowy i witaminy z grupy B. Są one odpowiedzialne za tworzenie DNA, komórek i syntezę białek. Dlatego częste spożywanie brokułów zalecane jest kobietom w ciąży. Przeciw depresji Kwas foliowy niezbędny jest nie tylko do optymalnego rozwoju płodu. Ma on także duży wpływ na nasze samopoczucie. Według badań naukowych niedobór tego związku, może wpływać na rozwój  depresji . Dostarczenie łatwo przyswajalnego kwasu foliowego, który znajdziemy w brokułach, zwiększa poziom serotoniny i redukuje objawy depresji. AD/mp/WP Kuchnia  Fit pizza na spodzie z brokułów   Kalafior romanesco - dlaczego warto go jeść?   Zielona czy żółta fasolka szparagowa. Dietetyk zdradza, która jest zdrowsza"
http://kuchnia.wp.pl/w-czym-szukac-potasu-6054910696453249a,"W czym szukać potasu? Bez tego pierwiastka organizm nie mógłby funkcjonować prawidłowo; pojawiłoby się wtedy wiele dokuczliwych skutków ubocznych. Ale wystarczy stosować racjonalną dietę, by nie doprowadzić do niedoboru potasu. Znajdziemy go w większości produktów spożywczych, ale niektóre z nich są w potas szczególnie bogate. Co warto jeść, jeśli chcemy dostarczyć organizmowi odpowiednie dawki tego pierwiastka? Potas jest jednym z najważniejszych minerałów w naszym organizmie. Jest niezwykle aktywny, bierze udział w wielu życiowych funkcjach. Aktywuje ponad czterdzieści reakcji enzymatycznych, a jego kation stanowi bardzo ważny składnik płynów wewnątrz- i pozakomórkowych. Razem z sodem odgrywa decydującą rolę w przewodnictwie nerwowym, wpływa na aktywność mięśni, szczególnie mięśnia sercowego. Reguluje równowagę kwasowo-zasadową, obniża ciśnienie, pobudza wydzielanie insuliny, działa na perystaltykę jelit, jest niezbędny dzieciom do wzrostu, reguluje funkcjonowanie nadnerczy, pełni bardzo ważną rolę w utrzymaniu równowagi wodnej tkanek. Skąd się biorą niedobory? 
Niedobór potasu (hipokaliemia) prowadzi do osłabienia organizmu, a także mięśni szkieletowych i gładkich oraz do zmniejszenia kurczliwości mięśnia sercowego, zaparć, zatrzymania wody, senności, nadciśnienia, trudności z koncentracją, drgawek, zawrotów głowy czy wymiotów. Brak potasu objawia się skurczami w czasie ćwiczeń. Niedobór tego pierwiastka może mieć miejsce przy intensywnych wymiotach albo biegunkach, a także w przewlekłych chorobach jelit. Do zaburzeń równowagi elektrolitowej w organizmie dochodzi też na skutek przyjmowania różnych leków - m.in. moczopędnych oraz przeznaczonych na nadciśnienie. Ponadto, do utraty minerału często przyczynia się dieta bogata w sól, słodycze, kawę oraz alkohol. Dzienne zapotrzebowanie na potas dla dorosłej osoby to 3500 mg. W przypadku dzieci i młodzieży powyżej 12 roku życia jest to 2500 mg (zalecenia Instytutu Żywności i Żywienia w Warszawie). Uwaga: zdenerwowanie powoduje wzrost zapotrzebowania na ten pierwiastek. W warzywach i owocach 
Potas znajdziemy w ziarnach zbóż i warzywach strączkowych - w drugim przypadku zawartość podana jest dla suchych ziaren. Dużo potasu jest w soi (2132 mg), ziemniakach (443 mg), fasoli (rekordzistą jest „jaś” – 1188 mg), boćwinie (548 mg), bobie (261 mg), szpinaku (235 mg), brokułach (385 mg), kalafiorze, brukselce (416 mg), grochu (937 mg), zielonym groszku (353 mg), pomidorach (282 mg), soczewicy, marchwi, burakach, cebuli, kapuście, papryce, kukurydzy, pietruszce, dyni, selerze. Jeśli chodzi o ziemniaki, są one bardzo bogate w sole potasu, ale gdy gotujemy je obrane, bez skórki, pierwiastek przechodzi do wody, którą potem wylewamy. Natomiast ziemniaki gotowane w łupinach albo na parze zatrzymują swoje bogactwo. Kilogram ziemniaków dostarcza organizmowi 5 g potasu. Potasu szukajmy też w suszonych owocach - tam jest go najwięcej. Suszone morele to prawdziwy rekordzista w tej kategorii - w 100 g jest aż 1666 mg potasu! Poza tym sporo go w bananach (395 mg), kiwi (290 mg), melonie (382 mg), czarnych i czerwonych porzeczkach (336 i 259 mg), pomidorach (282 mg), winogronach(226 mg), awokado (600 mg), suszonych figach i daktylach, grejpfrucie (277 mg), czereśniach (202 mg), śliwkach (208 mg), pomarańczach (183 mg), mandarynkach (189 mg), agreście (230 mg), brzoskwini (200). Sporą zawartość tego pierwiastka ma miód. Należy też pić soki owocowe – winogronowy, pomarańczowy, jabłkowy, z czarnej porzeczki. W tym też go szukaj Potas obecny jest w pokrzywie zwyczajnej. Ususzone ziele pije się w postaci herbatki, po pół szklanki trzy razy dziennie. Napar przyrządza się, jedną łyżkę ziela zalewając szklanką wody i gotując na małym ogniu przez kilka minut. Inną rośliną zawierającą potas jest krwawnik pospolity – spożywajmy go w postaci ziołowej herbatki. Warto również pić ocet jabłkowy, który jest bogatym źródłem potasu. Pierwiastek ten w sporych ilościach znajduje się także w takich produktach jak kakao, kiełki jęczmienne, brązowy ryż, wołowina, cielęcina, wieprzowina, drób, ryby, jajka, kasza gryczana, orzechy, migdały, nabiał (chude mleko, jogurt naturalny), rodzynki. Właściwie obecny jest on w większości produktów spożywczych, poza tłuszczami czy cukrami. Nie przedawkuj Nie należy jednak bez opamiętania sięgać po produkty z potasem, ponieważ pierwiastek ten można przedawkować – jest to hiperkaliemia. Występuje ona w zaawansowanych chorobach nerek albo wskutek przedawkowania potasu po zastosowaniu nieumiejętnej suplementacji. Prowadzi to do spadku siły mięśniowej, zwolnienia akcji serca, mrowienia i drętwienia kończyn, apatii, drgawek, skurczu mięśni. EPN/mmch/kuchnia.wp.pl"
http://kuchnia.wp.pl/przepisy-na-surowki-z-kapusty-i-ich-wlasciwosci-6098165522653825a,"Przepisy na surówki z kapusty i ich właściwości Kapusta od wieków stosowana jest zarówno wewnętrznie, jak i zewnętrznie jako składnik potraw oraz naturalny lek. Jest bogata w witaminy i minerały, a do tego bardzo tania i smaczna.  Kapusta znana jest przede wszystkim ze swoich właściwości przeciwutleniających, dzięki czemu przeciwdziała nowotworom oraz przedwczesnemu starzeniu organizmu. Antocyjany w niej zawarte pomagają wchłaniać witaminę C, mają działanie przeciwalergiczne oraz wzmacniają naczynia krwionośne. W medycynie naturalnej kapustę stosowano w leczeniu wszelkich dolegliwości gastrycznych oraz układu oddechowego. Kapusta jest bowiem cennym źródłem sodu, magnezu, potasu, wapnia, siarki, żelaza, miedzi, cynku oraz jodu, a także witamin: C, K, E,  B1, B2, B6. Większość kobiet ucieszy wiadomość, że siarka zawarta w kapuście pozytywnie wpływa na kondycję skóry, paznokci oraz włosów.  Kapustę tradycyjnie stosowano w formie okładu na różnego rodzaju infekcje skórne, ponieważ łagodzi stany zapalne. Okłady stosuje się przy zapaleniu oskrzeli, migrenach, bólach zębów oraz schorzeniach reumatycznych.  Regularnie spożywana kapusta jest panaceum na choroby wrzodowe żołądka oraz dwunastnicy, a także leczy anemię i choroby układu oddechowego. Najprostszym sposobem na codzienne spożywanie kapusty jest sporządzanie surówek z tego warzywa. Przedstawiamy ciekawą i kolorową surówkę z kapusty: 
•   ¼ główki kapusty białej 
•   ¼ główki kapusty czerwonej
•   1 marchewka 
•   1 czerwona cebula 
•   Łyżka soku z cytryny 
•   Łyżeczka miodu 
•   sól, pieprz
•   majonez, jogurt naturalny lub oliwa z oliwek 
•   posiekana natka pietruszki 
Marchew i kapustę zetrzyj na tarce, obierz cebulę i posiekaj na drobne kawałki. Wszystkie składniki wymieszaj w misce, dodaj sok z cytryny, łyżeczkę miodu, sól i pieprz. Możesz dodać majonez lub łyżkę oliwy z oliwek w wersji fit. Całość posyp siekaną natką z pietruszki."
http://kuchnia.wp.pl/letni-bigos-z-mlodej-kapusty-6054908055462529a,"Letni bigos z młodej kapusty Jak podkreśla Małgorzata Kijowska, autorka bloga ""Daylicooking"", bigos to doskonały sposób na smaczny przegląd lodówki i jest najwdzięczniejszą potrawą przygotowaną z tzw. resztek. Przygotowany z młodej kapusty zachwyci smakiem i aromatem. Przepis jest wyjątkowo prosty. Jak podkreśla Małgorzata Kijowska, autorka bloga ""** Daylicooking **"", bigos to doskonały sposób na smaczny przegląd lodówki i jest najwdzięczniejszą potrawą przygotowaną z tzw. resztek. Przygotowany z młodej kapusty zachwyci smakiem i aromatem. Przepis jest wyjątkowo prosty. Składniki: mała młoda kapusta
1 duża cebula
około 30 dkg różnych wędlin, z czego 1/3 to wędzony parzony boczek
2 większe marchewki
sól, gruby świeżo zmielony  pieprz 
3 większe  liście laurowe 
8-10 ziaren  ziela angielskiego  Wędliny pokroić w średniej wielkości kostkę. Do rozgrzanego garnka włożyć najpierw boczek i wytopić go na niezbyt dużym ogniu. Jeśli jest bardzo chudy, to można wlać odrobinę oleju. Dołożyć resztę wędlin i przysmażyć. Wsypać liście laurowe i ziele angielskie. Cebulę obrać i pokroić w grubszą kostkę lub ćwierć plasterki. Włożyć do wędlin i lekko podsmażyć. Kapustę poszatkować ale na niezbyt cienkie kawałki. Przełożyć do garnka, podlać niewielką ilością wody (maks. pół szklanki) i udusić na niewielkim ogniu do miękkości, mieszając co jakiś czas. W razie potrzeby można dolewać wody, żeby bigos się nie przypalił. Pod koniec duszenia dorzucić marchewkę obraną i startą na grubej jarzynowej tarce. Doprawić do smaku solą i pieprzem. Można na sam koniec dodać garść posiekanego koperku. Zobacz także:  domowe lody wodne. Mnóstwo smaku bez chemii . POLECAMY:  Dietetyczne gołąbki   Fuczki - banalne placki z kiszonej kapusty   Młoda kapusty - zalety jej jedzenia"
http://kuchnia.wp.pl/kapusta-biala-wlasciwosci-zastosowanie-charakterystyka-6110422341797505a,"Kapusta biała – właściwości, zastosowanie, charakterystyka Trudno sobie wyobrazić polską kuchnię bez kapusty białej. Jest podstawowym składnikiem wielu potraw. W powszechnej opinii kapusta biała chodzi za warzywo ciężkostrawne, powodujące wzdęcia i zgagę. Opinia ta wiążę się najczęściej z dodawanymi do niej dodatkami – golonką czy kiełbasą. W rzeczywistości kapusta jest niezwykle zdrowym warzywem, które może poszczycić się wieloma leczniczymi właściwościami. Kapusta pochodzi z rodziny kapustowatych tak, jak między innymi kalafior, brokuł, kalarepa czy brukselka. Swoje pochodzenie wiąże z rejonami basenu Morza Śródziemnego. W Polsce pojawiła się dopiero w XV wieku.  Można wyróżnić wiele odmian kapusty białej. Różnią się one wyglądem, okresem wegetacji, wielkością główek. W zależności od odmiany występuje od końca maja do początku listopada. Liście białej kapusty ściśle do siebie przylegają. Główki mogą ważyć do 5 kg. W powszechnej opinii najsmaczniejszą odmianą jest Amager. Charakteryzuje się kruchymi liśćmi, krótkim głąbem i dużą ilością cukrów. Przeznaczona jest zarówno do kwaszenia, jak i jako dodatek do surówek. To odmiana wrażliwa na mrozy, dlatego trzeba ją przechowywać w miejscach z temperaturą powyżej zera. Kapusta biała jest warzywem niskokalorycznym. Jest źródłem witaminy C, A, niewielkiej ilości witaminy E, K i rutyny.  Surowa kapusta biała charakteryzuje się lekko gorzkim smakiem. Gotowaniu towarzyszy nieprzyjemny specyficzny zapach.  Kapustę białą można spożywać w różnej formie, surowej, gotowanej, smażonej, duszonej, a nawet kiszonej. Stosuję się ją przede wszystkim do przygotowania bigosu, gołąbków. Może wzbogacić smak i konsystencję zup, np. zupa kapuściana z ziemniakami. Innymi smacznymi daniami z wykorzystaniem kapusty białej mogą być: duszona kapusta z suszonymi śliwkami czy krokiety z kapustą i pieczarkami.  Kapusta biała może być składnikiem wielu surówek i sałatek – np. sałatka z białej kapusty o smaku czosnkowym, sałatka z białej kapusty z burakami. Może stanowić składnik farszu do pierogów, np. farsz z białej kapusty i grzybów.  Kapusta biała zawiera znaczące ilości witaminy C, jest bogata w błonnik, potas, żelazo, wapń i kwas foliowy. Posiada substancje o działaniu antynowotworowym, zapobiegającym zwłaszcza rakowi piersi, okrężnicy i płuc. Regularne spożywanie kapusty poprawi funkcjonowanie układu immunologicznego i oczyści organizm z toksyn i wolnych rodników.  Sok ze świeżo wyciśniętej kapusty pomaga w leczeniu wrzodów żołądka. Dodatkowo wzmacnia odporność i pomaga przy anemii i obrzękach wywołanych gromadzeniem się płynów w organizmie. Kapusta biała posiada również właściwości antybakteryjne i antywirusowe. Zarówno dawniej, jak i dzisiaj często okłada się liśćmi z kapusty trudno gojące się rany, oparzenia i zakażenia. Okłady te podziałają kojąco na bóle reumatyczne.
Kapusta biała działa wspomagająco na włosy, skórę i paznokcie. Ponadto, posiada niezbędny dla zdrowia arsen.  Kompres z kapusty podziała kojąco na dolegliwości związane z artretyzmem oraz zwichnięciami. Jest również niezwykle pomocny dla matek karmiących piersią – zapobiega zapaleniu piersi, a w razie pojawienia się dolegliwości, liść (koniecznie zimny) kapusty złagodzi objawy."
http://kuchnia.wp.pl/szarlotka-na-miare-mistrza-6110118773294721a,"Szarlotka na miarę mistrza Michał Iwaniuk, Pastry Chef Czekolada Café przygotował mistrzowską szarlotką. Została ona zdekonstruowana – każdy składnik podawany jest osobno. Deser oczywiście nadal nawiązuje do naszej tradycji, opierając się o produkty typowo polskie, tj. jabłko, pigwę, trawę żubrową, jarmuż. Dodawana jest także gałązka z czekolady, która nawiązuje do bogactwa polskich lasów."
http://kuchnia.wp.pl/moskole-i-inne-goralskie-dania-na-wielkanoc-6110114960139905a,"Moskole i inne góralskie dania na Wielkanoc Maciej Koźlakowski, rodowity góral i miłośnik dobrego gotowania, poleca tradycyjne dania wielkanocne podawane na Podhalu. Na stole pojawiły się: podhalańskie moskole z trzech składników, pikantna zupa chrzanowa oraz deser z twarogu, czyli klasyczny sernik."
http://kuchnia.wp.pl/tajemnice-proszku-do-pieczenia-6054908832969857a,"Tajemnice proszku do pieczenia Od  ponad 120 lat jest najpowszechniej stosowanym środkiem zapewniającym spulchnianie i rośnięcie domowych wypieków. Jest mieszkanką rozmaitych związków chemicznych, a niektóre z nich zaczęły w ostatnim czasie budzić sporo kontrowersji. Czy należy szukać zamienników proszku do pieczenia? Odkrycie środka, który ułatwiałby pieczenie chleba i ciast było marzeniem wielu XIX-wiecznych naukowców. W 1856 r. dokonał tego wybitny niemiecki chemik Justus von Liebig wraz z swoim amerykańskim asystentem Ebenem Nortonem Horsfordem, który szybko upowszechnił wynalazek w Stanach Zjednoczonych. Około 1869 r. na rynku pojawiła się ""mieszanka do pieczenia"", sprzedawana w metalowych puszkach. Na lepszy pomysł wpadł jednak August Oetker, aptekarz z niemieckiego Bielefeld, który w latach 90. XIX w. udoskonalił skład proszku, dzięki czemu nie zmieniał smaku wypieków i miał dłuższy okres przechowywania. Jednak przede wszystkim zapakował go do wygodnych w użyciu 10-gramowych papierowych woreczków.
Produkt sprzedawał początkowo w swojej aptece, ale szybko okazało się, że popyt przerasta możliwości małej pracowni Oetkera. Niedługo później powstał zakład, który dał początek jednemu z największych obecnie koncernów spożywczych. Związki w proszku Choć minęło już ponad 120 lat, proszek do pieczenia wciąż jest jednym z najpopularniejszych produktów stosowanych w kuchni, zapewniającym sukces w przygotowywaniu wypieków o odpowiednio pulchnej konsystencji. Od czasów von Liebiga czy Oetkera nie zmienił się także podstawowy składnik mieszkanki, czyli wodorowęglan sodu - związek chemiczny, który już w temperaturze powyżej 60 stopni ulega szybkiemu rozkładowi. Wydziela wówczas gaz, tlenek węgla, powodujący rozpulchnianie i wzrost ciasta wzbogaconego proszkiem do pieczenia. Wodorowęglan sodu oraz produkty jego rozkładu wykazują właściwości zasadowe, dlatego mógłby nadawać naszym wypiekom niezbyt przyjemny gorzkawy posmak. Aby tego uniknąć, producenci wzbogacają produkt substancjami o kwaśnym charakterze, nazywanymi powszechnie regulatorami kwasowości, które dodatkowo przyspieszają wydzielanie się dwutlenku węgla, a więc sprzyjają rośnięciu ciasta. Najpopularniejszymi regulatorami są: mleczan sodowy, wodorowinian potasowy (sól kwasu winowego), siarczan glinowo-sodowy oraz pirofosforan sodu. Wodorowęglan sodu ma również właściwości higroskopijne i podczas dłuższego przechowywania mógłby się zbrylać. Pomagają temu zapobiec inne składniki proszku do pieczenia: mąka ziemniaczana lub skrobia kukurydziana, która ułatwia także wymieszanie proszku z innymi składnikami ciasta. Niebezpieczne fosforany Podstawowy składnik proszku do pieczenia, czyli wodorowęglan sodu, jest związkiem chemicznym o neutralnym wpływie na nasze zdrowie. Jednak pozostałe dodatki budzą trochę więcej kontrowersji. Zwłaszcza fosforany, które występują powszechnie w wielu produktach spożywczych, a specjaliści alarmują, że zjadamy za dużo tego typu chemikaliów. Tymczasem ich nadmiar zaburza równowagę organizmu i powoduje m.in. pogorszenie wchłaniania wapnia, magnezu i żelaza, czego konsekwencją bywa wiele schorzeń np. osteoporoza. Spożywanie wypieków z proszkiem do pieczenia odradza się również małym dzieciom oraz osobom ze skłonnościami do zgagi, ponieważ składniki mieszanki niekiedy podrażniają żołądek i wzmagają uciążliwe dolegliwości. Proszek do pieczenia może też zawierać gluten, którego nie tolerują chorzy na celiakię. W takiej sytuacji warto sięgnąć po dostępne na rynku produkty w wersji ""bio"". Wodorowęglan sodu jest w nich zakwaszany dość bezpiecznym wodorowinianem potasu (produkt uboczny procesu produkcji wina), a skład uzupełnia np. bezglutenowa mąka kukurydziana. Szukając zamienników Jeśli nie mamy zaufania do gotowych mieszanek, możemy wykorzystać atuty czystego wodorowęglanu sodu, czyli popularnej sody oczyszczonej. To bardzo wszechstronny środek: czyści i dezynfekuje mieszkanie, może również zastąpić pastę do zębów i proszek do pieczenia. Soda pomoże wyrosnąć naszemu wypiekowi, ale należy pamiętać, że wodorowęglan wykazuje właściwości zasadowe. Jeśli chcemy uniknąć pogorszenia smaku ciasta, przed pieczeniem należy wzbogacić go odrobiną kwasowości: sokiem z cytryny, kefirem, maślanką, śmietaną, miodem czy nawet octem (najlepiej winnym lub jabłkowym). Taki dodatek spowoduje szybką reakcję sody, dlatego wypieki powinny być pieczone od razu po rozmieszaniu masy, najlepiej w wysokiej temperaturze - 200-220 st. Alternatywą dla proszku do pieczenia może być również amoniak, czyli kwaśny węglan amonu, który podobnie jak wodorowęglan sodu zaczyna się rozkładać już powyżej temperatury 60 st., nadając wypiekom puszystość i chrupkość (polecany jest m.in. do przyrządzania piernika). Związek ma nieprzyjemny zapach, który na szczęście całkowicie znika po obróbce termicznej. W przeciwieństwie do sody nie reaguje natychmiast po rozmieszaniu ciasta, dlatego masę można odstawić na kilka godzin, a nawet zamrozić. Rafał Natorski/mp/WP Kuchnia"
http://kuchnia.wp.pl/ananas-zastosowanie-w-kuchni-wlasciwosci-zdrowotne-6109131587160193a,"Ananas – zastosowanie w kuchni, właściwości zdrowotne, przepisy Ananasy to owoce, które leżą w praktycznie każdym markecie i mimo że ich cena może przekroczyć 10 zł (zwłaszcza ananasów BIO), warto za nie zapłacić. Przyjęło się, że ananas to miły i estetyczny prezent dla kogoś bliskiego, ale jego najważniejsze zalety poznamy w kuchni.  Ananas należy do rodziny bromeliowatych i występuje głównie na obszarze Ameryki Południowej oraz na Hawajach. Mimo że na większości obszarów nie może być uprawiany, jego owoce cieszą się ogromną popularnością na całym świecie. W Polsce ananasy najlepiej sprzedają się zimą, kiedy z powodu braku owoców sezonowych szukamy pocieszenia w egzotycznych przyjemnościach.  Ponieważ ananas ma wszechstronne zastosowanie, sięgajmy po niego dość regularnie – również z tego powodu, że jest on znakomitą dekoracją dla naszego domu.  Właściwie dań z ananasem jest tyle, ile pomysłów. Z jednej strony ananas jest częstym składnikiem fast foodów. Występuje przecież w tzw. pizzy hawajskiej, gdzie świetnie komponuje się z szynką i kukurydzą. Poza tym ananas jest składnikiem popularnych burgerów, w których znajduje się obok wołowiny, a czasem również bekonu. W rozmaitych barach z kuchnią azjatycką można z kolei zamówić specjalnie przyrządzonego kurczaka z ananasem i z ryżem.  Ananasy wbrew pozorom świetnie nadają się więc do rozmaitych mięs, ale nie tylko. Bardzo często znajdują zastosowanie w przeróżnych sałatkach, zarówno bardzo lekkich i delikatnych, jak również tych z dodatkiem mięsa drobiowego i dużej ilości majonezu. Ciekawym pomysłem może okazać się zrobienie sałatki wzorowanej na pizzy hawajskiej, z użyciem niemal tych samych składników.  Tym, co w ananasie jest najcenniejsze dla naszego zdrowia, jest bromelina. Ten enzym usprawnia trawienie białka przez nasz przewód pokarmowy. Bromelina jest też uważana za bardzo pomocną przy odchudzaniu, jednak w rzeczywistości jest nieco inaczej, gdyż poza trawieniem białka odpowiada też za jego wchłanianie, które się zwiększa. Mimo to ananasy dzięki bromelinie mają silne działanie prozdrowotne i są zalecane np. osobom z miażdżycą czy zapaleniami stawów.  Ananas jest owocem, który ponadto jest idealny dla osób odczuwających przemęczenie i zmagających się z wiecznym uczuciem senności. Witaminy z grupy B, magnez, błonnik, a przede wszystkim ogrom witaminy C – wszystko to znajduje się w ananasie.   Ananasy najlepiej spożywać w surowej, nieprzetworzonej postaci. Popularne ananasy w puszce nie tracą wszystkich swoich cennych właściwości, lecz nie stanowią wielkiego wsparcia dla naszego organizmu. Takie ananasy należy raczej traktować w kategoriach nieszkodliwego przysmaku.  Zdarza jednak, że ananasy z puszki mogą być po prostu niezdrowe. Na przykład wtedy, gdy do ich zalewy dodawany jest syrop glukozowo-fruktozowy, powodujący otłuszczanie się naszej wątroby. A także wtedy, gdy puszka z ananasami, którą kupiliśmy, jest rdzawa w środku – oznacza to, że metal został rozłożony przez kwas owocowy z ananasów. Takie ananasy nie nadają się już do spożycia, nawet gdy jeszcze nie minął termin ich ważności."
http://kuchnia.wp.pl/amoniak-szkodliwosc-wlasciwosci-zastosowanie-w-kuchni-6109125482006145a,"Amoniak – szkodliwość, właściwości, zastosowanie w kuchni Amoniak jest jednym z tych składników różnych przysmaków, którego smaku nie wyczuwamy. Przez to często zapominamy, jak ważną rolę odgrywa w domowych wypiekach. Amoniak jest w istocie wodorowęglanem amonu, będącym nieorganicznym związkiem chemicznym. Jest pomocny w wielu dziedzinach; amoniak bywa używany m.in. w produkcji ceramiki czy gumy, jednak szczególnie przydatny jest w kuchni.  W kuchni jest nazywany głównie amoniakiem spożywczym lub po prostu amoniakiem. W związku z tym nieco inna jest chemiczna nazwa amoniaku spożywczego, która brzmi: kwaśny węglan amonu. Amoniak spożywczy jest jednym z rodzajów proszków do pieczenia, zapewniającym puszystość ciast i chrupkość ciasteczek.  Częste pytanie zadawane przez internautów brzmi: Czy amoniak jest szkodliwy? Mówiąc krótko: jest, ale tylko w znacznych ilościach. Prawda jest jednak taka, że dodajemy go do naszych wyrobów tak niewiele, że możemy być spokojni o własne zdrowie. Oczywiście nazwa „kwaśny węglan amonu” nie brzmi zbyt wesoło, ale amoniak używany do pieczenia swoją złą sławę zawdzięcza głównie temu, że jest mylony z innymi środkami chemicznymi, które mają tę samą nazwę, lecz są wykorzystywane w innej branży niż spożywcza.  Amoniak ma przede wszystkim jedną cenną zaletę – po wyjęciu naszego deseru z piekarnika nie czujemy zapachu tego środka. W wysokiej temperaturze amoniak się po prostu ulatnia i z tego powodu podczas pieczenia wyraźnie wyczuwalny jest jego dosyć nieprzyjemny zapach. Gdy nie zużyjemy całej torebki amoniaku, należy go przesypać do szczelnego pojemnika, żeby nie wyparował. Amoniak znacząco wpływa na wygląd naszych ciast i ciasteczek, które – jeśli użyjemy odpowiedniej ilości amoniaku i zachowamy właściwe proporcje reszty składników – powinny być dobrze wyrośnięte oraz pulchne. Po ugryzieniu ciasta zrobionego z wykorzystaniem amoniaku powinniśmy zauważyć, że jego środek pełen jest niewielkich bąbelków. Oznaczać to będzie, że nasz amoniak zrobił swoje.  Przy wyrobie ciasteczek koniecznie powinniśmy użyć amoniaku. To on nadaje im niezbędną chrupkość. Amoniak jest niezbędny zwłaszcza w pieczeniu tzw.  amoniaczków, czyli bardzo prostych w przyrządzeniu i przy okazji niezwykle smacznych ciasteczek. Amoniak jest też kluczem do zrobienia amerykanek, które mają sporo wspólnego z amoniaczkami, a różnią się przede wszystkim tym, że należy posmarować je lukrem.  Zwykłe ciasteczka to nie wszystko, co możemy zjeść dzięki amoniakowi. Przyda się on także, jeśli zechcemy zrobić ananasy w cynamonowym cieście, mimo że tych frykasów się nie piecze, lecz podsmaża na rozgrzanym oleju.  Z pomocą amoniaku możemy też upiec cały wachlarz ciast, od czekoladowych, przez kokosowe aż po nadziewane owocami. Musimy jednak pamiętać, aby zmieszać w dokładny sposób amoniak z mąką, zanim dodamy go do innych składników. W przeciwnym wypadku nasze ciasto nie wyjdzie najlepiej albo upiecze się nierówno."
http://kuchnia.wp.pl/cukier-waniliowy-czy-wanilinowy-6054909406794881a,"Cukier waniliowy czy wanilinowy? Cukier waniliowy nie należy do najtańszych produktów i trudno dostać go w polskich sklepach. Jest to mieszanka cukru buraczanego łączonego z laskami wanilii lub z ekstraktem wanilii. Można go jednak łatwo uzyskać w domowych warunkach. To znacznie lepsze rozwiązanie niż zakup gotowego cukru wanilinowego, który w swoim składzie ma wzbudzającą kontrowersję wanilinę. To podstawowy składnik wielu deserów i wypieków. W praktyce jednak większość z nas kupując ""cukier waniliowy"" sięga po produkt, który nazywa się ""cukier wanilinowy"". Jedna literka w tym przypadku ma duże znaczenie. Skład tańszego a jednocześnie bardziej popularnego zamiennika pozostawia wiele do życzenia. Cukier wanilinowy jest chemiczną podróbką waniliowego. Wanilina to co prawda związek organiczny, który występuje także w laskach naturalnej wanilii i odpowiada za ich smak i zapach. Jednak otrzymywana w sposób syntetyczny znacznie traci na swojej wartości i wykorzystywana jest w przemyśle spożywczym w celu ograniczenia kosztów produkcji. Taki wyrób z prawdziwą wanilią ma niestety niewiele wspólnego, a w dodatku nie pozostaje obojętny dla zdrowia. Znajduje się w rejestrze Narodowego Instytutu Zdrowia Stanów Zjednoczonych i należy do niebezpiecznych związków chemicznych. U osób wrażliwych może wywołać podrażnienia skóry, egzemę, zmiany pigmentacji i kontaktowe zapalenie skóry. Warto obalić jednak powtarzane informacje, że dodatek, który wielu z nas wykorzystuje w kuchni, pozyskiwany jest z krowich odchodów. Owszem, można w ten sposób pozyskać wanilinę, ale głównie w celach typowo przemysłowych. Wanilinę do produktów spożywczych czy kosmetycznych pozyskuje się różnymi metodami, np: z ligniny, eugenolu czy kwasów lignosulfonowych. Nie wytwarza się jej z lasek bądź strąków wanilii, ponieważ jest to mało wydajne rozwiązanie. Wanilia to - tuż obok szafranu i kardamonu - jedna z najdroższych przypraw świata, dlatego cukier waniliowy nie należy do najtańszych produktów i trudno dostać go w polskich sklepach. Jest to mieszanka cukru buraczanego łączonego z laskami wanilii lub z ekstraktem wanilii. Można go jednak łatwo uzyskać w domowych warunkach. To znacznie lepsze rozwiązanie niż zakup gotowego cukru wanilinowego, który w swoim składzie ma wzbudzającą kontrowersję wanilinę lub etylowanilinę. Przepis na cukier waniliowy z cukru trzcinowego Dobrej jakości cukier waniliowy można bez problemu zrobić domowym sposobem. Uzyskany produkt warto porównać z chemicznym substytutem. Składniki: 1 szklanka drobnego brązowego cukru, 2 laski wanilii.
Wykonanie: laski wanilii przekroić na pół i wydłubać ziarenka. Dodać je do cukru i dokładnie wymieszać. Gotowy należy przesypać do słoika. Dla wzmocnienia zapachu poleca się włożyć do środka pozostałe laski wanilii. Raz na jakiś czas warto wstrząsnąć zawartością, aby nie pojawiły się grudki. mp/WP Kuchnia"
http://kuchnia.wp.pl/czekolada-mleczna-wartosci-odzywcze-wlasciwosci-zdrowotne-kulinarne-zastosowanie-6109438443145345a,"Czekolada mleczna – wartości odżywcze, właściwości zdrowotne, kulinarne zastosowanie Pokochaliśmy ją dzięki Majom i Aztekom, a dzięki dużej ilości mleka i cukru kochamy ją jeszcze mocniej. Czekolada mleczna jest nieocenionym smakołykiem, a producenci prześcigają się w urozmaicaniu jego smaku i zachęcaniu do kupowania. Poznaj działanie mlecznej czekolady. Na rynku spożywczym można znaleźć szeroki wachlarz różnych wariantów czekolady. Od standardowych, prostokatnych tabliczek, pełnych zdrowych dodatków, po cukierki, bobonierki czy praliny. Czekolada mleczna, w porównaiu do czekolady deserowej czy gorzkiej, zawiera mniej miazgi kakaowej, bo poniżej 50% (i najczęściej ok. 20%), ale za to jest bogata w  mleko  i większą ilość  cukru  (ok 50%), co czyni ją bardziej słodką oraz kremową i, być może, bardziej uzależniającą. Czekolada mleczna jest jaśniejsza niż wyżej wymienione i cieszy oko delikatniejszym brązem. Dzięki temu jest chyba najczęściej kupowaną przez nas czekoladą i stanowi ulubiony przysmak ludzi zamiłowanych w słodkich smakach.   Czekolada mleczna, tak jak i czekolada deserowa czy gorzka, zawiera mnóstwo  magnezu ,  żelaza , miedzi, cynku, fosforu,  tu potasu  i  wapnia , a także jest bogata w witaminy, jak np.  witamina A , K, czy witaminy z grupy B. Jednakże jest jeszcze bardziej kaloryczna niż wyżej wymienione: w jednej standardowej tabliczce czekolady mlecznej mieści aż 531.0 kcal, 30.8 g tłuszczu i 57.3 g  węglowodanów , dlatego spożywana w dużych ilościach może prowadzić do nadwagi. Czekolada mleczna jest również bogatym źródłem flawonoidów. Czekolada mleczna przede wszystkim daje nam solidny zastrzyk energii dzięki dużej ilości węglowodanów i bardzo korzystnie wpływa na nastrój oraz likwiduje stres, gdyż stymuluje produkcję  serotoniny . Warto zjeść kilka kostek czekolady mlecznej podczas intensywnej pracy umysłowej, gdyż zawarty w niej magnez korzystnie wpływa na układ nerwowy i jest pożywieniem dla naszego mózgu. Czekolada mleczna może także pozytywnie wpływać na układ sercowo-naczyniowy, jednak zawarte w niej mleko może uczulać i źle wpływać na osoby nietolerujące laktozy. Jak każda czekolada, także i czekolada mleczna może być spożywana bezpośrednio po otwarciu opakowania czy roztopieniu w kąpieli wodnej, ale także jest świetnym dodatkiem do wielu przeróżnych  deserów . Niektórzy z nas nie wyobrażają sobie świątecznych ciast bez czekoladowej, mocno słodkiej polewy, niektórzy nie wyobrażają sobie lata bez lodów czekoladowych, a jeszcze inni rozsmakowują się w owocach, moczonych w ciepłej, czekoladowej masie. Czekolada mleczna bardzo dobrze się rozpuszcza i stanowi często bazę płynnych deserów, polew, także nadzienia do słodkich bułek czy  pączków . Warto jednak podkreślić, że w porówaniu do czekolady gorzkiej bądź deserowej, czekolada mleczna raczej nie nadaje się do oryginalnych sosów mięsnych, dlatego częściej wyrabia się z niej desery. Sprawdź  przepis na mocno czekoladowe ciasto brownie ."
http://kuchnia.wp.pl/tort-smietanowy-z-advocaatem-6054911987377281a,"Tort śmietanowy z advocaatem Ładnie pachnie advocaatem i delikatnie wanilią. Masa jest puszysta, bardzo kremowa, a owoce dobrze przełamują jej smak. Tort zazwyczaj kojarzy nam się z obchodzeniem urodzin, ale ten wyjątkowy wypiek można podać również z okazji świąt wielkanocnych. Polecamy propozycję Natalii Kudeli z bloga "" Mała Cukierenka "". Blogerka przygotowała tort w pięknym żółtym kolorze, o intensywnym smaku i aromacie. Ładnie pachnie advocaatem i delikatnie wanilią. Masa jest puszysta, bardzo kremowa, a owoce dobrze przełamują jej smak. Jak podkreśla autorka tego słodkiego cuda, tort nie jest trudny i jak na takie  ciasto , w miarę szybki w przygotowaniu. Składniki na biszkopt: 3  jajka , oddzielnie żółtka i białka, szczypta soli, 100 g cukru, 2 łyżeczki cukru wanilinowego, 80g mąki (użyłam tortowej), 30 g mąki ziemniaczanej, 1 łyżeczka proszku do pieczenia. Nadzienie: 3 puszki mandarynek w syropie (po 312 g) lub 2 puszki moreli, 4 łyżeczki żelatyny, 750 g śmietany kremówki 30 proc. lub 36 proc., 1 łyżeczka cukru wanilinowego (lub  domowego cukru waniliowego ), 250 ml advocaata, 2 garści płatków migdałowych, 1 płaska łyżka cukru pudru. Do dekoracji: jajeczka czekoladowe, precelki czekoladowe. Przygotowanie biszkoptu: [  ]( http://www.malacukierenka.pl/ )
Słodki, kolorowy świat deserów i wypieków to jej pasja. A ten, który sama tworzy pozytywnie nastraja do życia ją i jej gości - gości  Małej Cukierenki . Sprawdź również:  przepis na ciasto milionera z orzechami .  Najlepsze diety 2016"
http://kuchnia.wp.pl/ajerkoniak-sklad-dodatki-desery-6109119441246337a,"Ajerkoniak – skład, dodatki, desery Jednym z trunków, który pije się przede wszystkim dla smaku, w niewielkich ilościach, jest ajerkoniak. Można go urozmaicić na wiele sposobów i przede wszystkim dodać do wielu deserów, z którymi ajerkoniak dobrze się będzie komponować.  Ajerkoniak to niezwykle smaczny, choć specyficzny likier jajeczny. Żeby go polubić, trzeba najpierw do niego nieco przywyknąć i nie odstawiać po pierwszym łyku. Ze względu na zawartą w nim sporą ilość cukru, potrafi być bardzo słodki, przez co uważa się go za bardziej „kobiecy” napój. Ajerkoniak znajduje jednak uznanie także wśród mężczyzn. Problem w tym, że ajerkoniak jest nagminnie mylony z adwokatem, przez co trudno ustalić, czym tak naprawdę jest.  Zdaniem wielu osób ajerkoniak i adwokat to to samo, jednak nie jest to prawda. Te dwa trunki są ze sobą często mylone ze względu na podobne składniki, z których się je przyrządza. O ile adwokat można dostać w sklepie, o tyle ajerkoniak musimy zrobić sami. Adwokat to alkohol wymyślony przez Holendra Eugena Verpoortena (oryginalna nazwa to „advocaat”), a jego domową, „spolszczoną” wersją jest ajerkoniak.  Różnica pomiędzy ajerkoniakiem i adwokatem tkwi jednak przede wszystkim w smaku, a więc i w składzie. Ajerkoniak to żółtka jaj z utartym cukrem (w niektórych przepisach jest to cukier waniliowy lub cukier puder), mlekiem i wódką albo spirytusem. Natomiast oryginalny adwokat robi się z dużo słabszej procentowo brandy, żółtek jaj, aromatu waniliowego, śmietany albo mleka i cukru (ewentualnie miodu).  Z powodu faktu, że ajerkoniak robimy sami, trudno nam ustalić jego cenę, ale  można przyjąć, że przyrządzenie 0,5 litra ajerkoniaku kosztuje nas około 20 zł. To cena porównywalna ze sklepową ceną adwokatu.  Ajerkoniak to alkohol, który można urozmaicić na różne sposoby. Gdy dodamy do niego trochę czekolady gorzkiej, otrzymamy likier czekoladowy. Oczywiście wedle uznania możemy rozpuścić w ajerkoniaku także czekoladę białą, deserową lub mleczną. Warto jednak pamiętać, że jeśli chcemy dodać coś słodkiego do naszego ajerkoniaku, to musimy użyć mniejszej ilości cukru podczas robienia likieru. Oczywiście znajdą się osoby, które uwielbiają taki „przesłodzony” ajerkoniak. Ze względu na swoją gęstość, ajerkoniak jest bardzo sycący, co w połączeniu z cukrem sprawia, że trudno jest nam wypić więcej niż kieliszek tego trunku. Ale właśnie z tego powodu ajerkoniak świetnie sprawdza się w połączeniu z deserami takimi jak lody czy ciasta. Ajerkoniak bywa też łączony z kawą i – czasem – z bitą śmietaną. Co prawda nie jest łatwo odpowiednio przyrządzić kawę z ajerkoniakiem, ale warto spróbować.  Dobrym pomysłem jest też zmieszanie ajerkoniaku z owocami w celu zrobienia słodkiego kremu – letniej alternatywy dla lodów. Należy tylko pamiętać o dodaniu odrobiny mleka, żółtek i cukru – i to mimo zawartości ajerkoniaku, który przecież bazuje na tych produktach. Ajerkoniak bywa też dodawany przy robieniu babki. Jest także traktowany jako zamiennik adwokatu przy pieczeniu tortu śmietanowego, który może zostać następnie udekorowany wyrobami czekoladowymi."
http://kuchnia.wp.pl/mielonka-z-pistacjami-na-swiateczny-stol-6110487795877505a,"Mielonka z pistacjami na świąteczny stół Chyba nie trzeba nikogo przekonywać, że domowe wędliny są najsmaczniejsze. Na świąteczny stół polecamy mielonkę z piersi indyka z pistacjami. Można ją przygotować w szynkowarze lub słoiku. Jest prosta w przygotowaniu, a jej smak zachwyci nawet najbardziej wymagające podniebienia. Będzie pięknie się prezentować na półmisku. Pistacje z powodzeniem można zastąpić oliwkami lub żurawinami."
http://kuchnia.wp.pl/werbena-cytrynowa-zastosowanie-w-kuchni-napoje-wlasciwosci-lecznicze-6110543453017729a,"Werbena cytrynowa – zastosowanie w kuchni, napoje, właściwości lecznicze Werbena cytrynowa robi furorę w Ameryce Południowej. W innych miejscach nie jest popularna, choć właściwości werbeny cytrynowej poprawiają smak potraw i napojów oraz nasze zdrowie. Werbena cytrynowa, zwana też lippią trójlistną, to wieloletni krzew liściasty należący do rodziny werbenowatych i pochodzący z Argentyny. W Europie znalazła się w XVII wieku, gdzie szybko poznano się na jej wszechstronnych właściwościach. Ze względu na intensywny zapach jej liści, werbena cytrynowa świetnie sprawdza się w kuchni jako przyprawa. Wysoka temperatura nie działa negatywnie na smak werbeny cytrynowej, więc można dodawać ją do posiłku już w trakcie gotowania. Ma łagodzące działanie na smak potraw, w których się znajduje. Werbenę cytrynową można dodawać w postaci całych liści, lecz w takim przypadku należy wyjąć je  z dania przed podaniem. Oczywiście werbenę można rozdrobnić i oszczędzić sobie tego problemu. Werbena cytrynowa bardzo często jest dodawana do sałatek, najlepiej zaś pasuje do sałatki owocowej. Warto dołączać ją także do sosów, gdyż werbena świetnie podkreśla ich smak. Lippia trójlistna pasuje również do  ryb, zup rybnych i dań z owoców morza. Z drugiej strony, doskonale komponuje się ze słodszymi posiłkami, takimi jak pudding, wanilia czy dżem. Werbeną cytrynową można też ozdobić np. gotowany ryż. Osobną kwestią są napoje, które dzięki werbenie cytrynowej świetnie smakują. Werbenę można znaleźć w brytyjskiej lemoniadzie, razem z cytrusami oraz skórkami pomarańczy. Jest ona niekiedy stosowana jako zamiennik skórki pomarańczy. W różnych sklepach zielarskich liście werbeny cytrynowej sprzedawane są jako herbata do zaparzenia. Po zalaniu wrzątkiem werbena nie traci swojego cytrynowego smaku, jest przy tym dość ostra i orzeźwiająca. Należy ją jednak parzyć nieco dłużej niż zwykłą zieloną herbatę ze sklepu, gdyż werbena cytrynowa nadaje się do picia po około 6-7 minutach. Jeśli nie do końca odpowiada nam smak samej werbeny, możemy ją mieszać z liśćmi innych herbat i traktować jako przyjemny dodatek. Przydatność werbeny cytrynowej nie kończy się na gotowaniu i przyrządzaniu napojów. Werbena cytrynowa działa bowiem prozdrowotnie na ludzki organizm. Napar z werbeny pomaga nawet przy drobnych przeziębieniach czy zapaleniach górnych dróg oddechowych. Werbena cytrynowa to także doskonały środek moczopędny. Jej stosowanie pomaga przy stanach zapalnych śledziony i wątroby. Werbena cytrynowa działa też niezwykle korzystnie na nasz nastrój. Do tego stopnia, że pomaga w walce z depresją, choć oczywiście nie ma decydującego wpływu na leczenie tej choroby. Generalnie jednak lippia trójlistna ma właściwości relaksacyjne, pomaga zwalczyć migrenę i nerwobóle. Dzięki werbenie cytrynowej lepiej zacznie pracować nasz żołądek. Jeśli często odczuwamy mdłości, ta roślina jest również jak najbardziej zalecana. Jej stosowanie powinno przypaść do gustu osobom zmagającym się z wiecznie nieprzyjemnym oddechem z ust – werbena cytrynowa skutecznie go bowiem odświeży."
http://kuchnia.wp.pl/biala-fasola-odmiany-wartosci-odzywcze-zastosowanie-przepisy-6110539369773185a,"Biała fasola – odmiany, wartości odżywcze, zastosowanie, przepisy Biała fasola występuje w różnych odmianach, jak na przykład jaś, boston i cannellini. Fasola zawiera dużo białka i substancji odżywczych, ale jest ciężkostrawna. Biała fasola należy do jednej z odmian fasoli zwykłej, a sama również występuje w różnych wariantach. W Polsce popularna jest biała fasola perłowa o małych ziarnach, dobra do zup i sałatek, oraz nieco większa fasola jaś o dużych, białych ziarnach, najczęściej używana do przygotowania fasolki po bretońsku, sałatki ziemniaczanej czy barszczu ukraińskiego. Fasola cannellini pochodzi z Włoch, jej średniej wielkości ziarna kształtem przypominają fasolę nerkową, mają zwartą konsystencję i są łagodne w smaku. Wszystkie odmiany fasoli zawierają dużo białka roślinnego, plasując się na trzecim miejscu za soją i grochem. Fasola ma więcej białka niż mięso, więc jest ważnym produktem w dietach wegetariańskich i wegańskich. Należy jednak pamiętać, że białko roślinne nie zawiera wszystkich składników obecnych w białku zwierzęcym. Fasola biała dostarcza organizmowi dużo błonnika i witamin z grupy B, witaminę A i PP, a do tego lecytynę, która korzystnie wpływa na pamięć i koncentrację. Jest też dobrym źródłem składników mineralnych, przede wszystkim żelaza i magnezu. Biała fasola jet kaloryczna, ale zawarte w niej nienasycone kwasy tłuszczowe są dobrym rozpuszczalnikiem dla witamin i ułatwiają organizmowi ich przyswajanie, a dodatkową obniżają poziom złego cholesterolu. Dzięki temu spada ryzyko miażdżycy i nadciśnienia. Biała fasola korzystnie wpływa serce i wątrobę, a także zmniejsza zakwaszenie organizmu. Znanym zastosowaniem łupin fasoli jest leczenie chorób reumatycznych, artretyzmu i cukrzycy. Biała fasola jest często dodawana do zup, duszonych potraw, mięs, sałatek. Szczególnie popularna jest w kuchni meksykańskiej i hiszpańskiej, gdzie często stawia się na wariant pikantny. Przykładem może być burrito, czyli tortilla tradycyjnie wypełniana farszem z fasoli, ryżu i mięsa. Żeby nadać fasoli wyrazistości, często łączy się ją z produktami takimi jak kukurydza, pomidory, cebula, kiełbasa, boczek i inne mięsa. Fasola biała jest ciężkostrawna i często powoduje i wzdęcia, ponieważ zawiera siarkę, a obecne w niej lektyny czasowo blokują wydzielanie enzymów odpowiedzialnych za trawienie białek roślinnych. Jest kilka metod, które mogą zapobiec powodowanym przez fasolę nieprzyjemnościom. Dobrze jest namoczyć nasiona przed gotowaniem przez 1–2 godziny w gorącej wodzie, starając się utrzymać jej temperaturę, następnie wylać tę wodę i ugotować fasolę w świeżej. Inną opcję jest gotowanie fasoli dwukrotnie, przy czym po pierwszym zagotowaniu należy wymienić wodę na nową. Można też uprzednio moczyć fasolę w zimnej wodzie przez 8 godzin (lepiej nie przekraczać 12 godzin, ponieważ fasola może zacząć ulegać fermentacji). Trzeba pamiętać, że fasola chłonie wodę, więc trzeba wlać jej odpowiednio więcej lub dolewać, w miarę jej ubywania. Można trafić na wiele porad dotyczących moczenia i gotowania fasoli, dlatego dobrze jest wypróbować je samemu i wybrać tę, która sprawdza się najlepiej.  Barszcz ukraiński"
http://kuchnia.wp.pl/galaretki-jesc-czy-unikac-6054907671061633a,"Galaretki - jeść czy unikać? Badania dowodzą, że wśród deserów w proszku, Polacy najchętniej wybierają galaretki. Trudno się temu dziwić. Są łatwe w przygotowaniu i tanie, a przy tym smakują zarówno dzieciom, jak i dorosłym. Tylko jak ich spożywanie wpływa na nasze zdrowie? Na co zwrócić uwagę, kupując galaretki w proszku? I czy zrobienie takiego przysmaku na własną rękę jest trudne? Galaretki dają nam szerokie pole do popisu. Świetnie smakują z bitą śmietaną, jogurtem, owocami czy bakaliami. Ponieważ podaje się je na zimno, są dobrą propozycją na ciepłe dni. Mogą być również doskonałym dodatkiem do ciast - są nieodzownym składnikiem serników na zimno. Deser skomponowany z kilku galaretek w różnych kolorach jest nie tylko smaczny, ale pięknie prezentuje się na stole. Co siedzi w galaretce? Galaretka ma w składzie składniki żelujące - najczęściej żelatynę, pektyny lub agar. To dlatego wśród naszych mam czy babć często dominuje przekonanie, że można je jeść bezkarnie, a nawet z korzyścią dla zdrowia. Tylko czy faktycznie? Najczęściej sięgamy po galaretki w proszku, dlatego sprawdziliśmy ich skład. Uwaga na cukier W większości galaretek na pierwszym miejscu znajduje się cukier. To nie najlepsza wiadomość. Nadmiar cukru w diecie powoduje poważne konsekwencje zdrowotne, m.in. próchnicę i ubytki w uzębieniu, nadwagę, otyłość, cukrzycę, choroby serca, ociężałość i uczucie zmęczenia. Z badań, których wyniki trafiły do specjalistycznego magazynu ""JAMA Internal Medicine"", wynika, że zbyt częste spożywanie deserów i słodyczy zawierających cukier - czyli również galaretek - może zwiększyć ryzyko zawału. Uczeni twierdzą, że nadużywanie cukru sprzyja również rozwojowi nowotworów. Światowa Organizacja Zdrowia (WHO) zaleca, aby cukier w produktach spożywczych dostarczał maksymalnie 10 proc. dziennej dawki kalorii. Gotowa galaretka ma ok. 50-60 kcal w 100 g, pamiętajmy jednak, że to bogate źródło węglowodanów. Kaloryczne są też dodatki, które łączymy z galaretką, np. bita śmietana, kandyzowane owoce, czekolada itp. Żelatyna - dobra czy zła? Na drugim miejscu wśród składników mamy żelatynę. To produkt, który wciąż budzi kontrowersje, mimo że jest pochodzenia naturalnego. Po połączeniu z wodą pęcznieje i przechodzi w żel. Ponieważ pozyskiwana jest w drodze częściowej hydrolizy kolagenu, który znajduje się w skórze, chrząstkach i kościach zwierzęcych, nie spożywają jej wegetarianie i weganie. Niechęć do żelatyny w dużej mierze została wywołana chorobą wściekłych krów (BSE) - podejrzewano, że żelatyna może być otrzymywana z organów zwierzęcych zawierających śmiercionośne priony. Żelatyna wołowa została wycofana ze sprzedaży; wiele osób natomiast do dziś unika żelatyny wieprzowej. Istnieją jednak korzyści płynące ze spożywania żelatyny. Ponieważ zawiera ona kolagen, jej spożywanie dobrze wpływa na stawy. Żelatyna wzmacnia włosy i paznokcie, poprawia stan skóry, ujędrniając ją, a także usprawnia trawienie. Jest źródłem białka, nie zawiera natomiast cukru, tłuszczu ani cholesterolu. Zwróć uwagę na barwniki Galaretki w proszku zawierają barwniki, jednak wielu producentów zapewnia, że są one pochodzenia naturalnego. W takich galaretkach znajdują się m.in. antocyjany (grupa czerwono-niebieskich barwników roślinnych, które występują w owocach i kwiatach), kurkumina (o żółtej barwie, główny składnik kurkumy) czy koszenila (zwana również karminą; uzyskiwany z owadów czerwony barwnik). Nie brakuje jednak galaretek ze sztucznymi barwnikami, np. czerwienią koszenilowa (E124), która może powodować alergie. Podejrzewa się, że czerwień koszenilowa może mieć działanie rakotwórcze. W zielonych galaretkach częstym składnikiem jest żółcień chinolinowa (E104), której użycie zakazane jest m.in. w Stanach Zjednoczonych i Japonii. Może powodować astmę, pokrzywkę, wysypkę, zaczerwienienie skóry, nadpobudliwość i anafilaksję. Powinny jej unikać osoby uczulone na aspirynę. Uznawana za związek szkodliwy według ""Europejskiej klasyfikacji substancji"". Uwaga szczególnie na galaretki w dziwnych kolorach, np. niebieskim. Zwykle znajduje się w nich czerń brylantowa (E151), która po rozpuszczeniu w wodzie daje granatowo-fioletowe zabarwienie. Czerń brylantowa zakazana jest w Stanach Zjednoczonych. Uważa się, że wpływa negatywnie na nerki. Wzmacnia objawy astmy. Pod wpływem działania bakterii w jelitach może być przekształcona w niebezpieczne substancje. Z kolei w galaretce o smaku mojito znaleźliśmy inny barwnik - błękit brylantowy FCF (E133) o kolorze zielono-niebieskim. Może wywoływać pokrzywkę, katar sienny, alergie, może też spowodować nasilenie objawów nietolerancji salicylanów (np. aspiryny). Czy warto zatem jeść galaretki? Na pewno z umiarem. I zawsze przed kupnem zerknijmy na etykietę! Niektóre galaretki zawierają koncentrat roślinny, w skład którego wchodzi m.in. hibiskus, marchew, słodki ziemniak, jabłko, wiśnia, rzodkiewka. Taki produkt jest na pewno lepszym wyborem niż galaretka ze sztucznymi barwnikami. Warto sięgnąć po galaretki ekologiczne. W galaretce wegetariańskiej o smaku wiśniowym znajdują się: cukier bio, substancja żelująca: agar bio, sproszkowany burak czerwony bio, regulator kwasowości: kwas cytrynowy i aromat naturalny. Jednak ze względu na wysoką zawartość cukru, nie przesadzajmy z deserami tego typu. Poza tym galaretkę możemy zrobić sami - to nic trudnego. Będziemy mieć wtedy pewność co do użytych składników, sami określimy ilość cukru i obejdziemy się bez sztucznych składników. Galaretka kawowa Składniki: 20 g kawy naturalnej, 1 i 2/3 szklanki wody, 2/3 szklanki mleka, 50 g cukru, 20 g żelatyny
Wykonanie: kawę (zmieloną w młynku) zaparzyć. Zagotować mleko z cukrem, dodać namoczoną w zimnej wodzie żelatynę i zagotować, mieszając. Połączyć z kawą. Galaretkę rozlać do miseczek (najlepiej opłukanych zimną wodą) i odstawić do wystygnięcia. Najlepiej smakuje udekorowana bitą śmietaną (wystarczy ubić pół szklanki kremówki z kilkoma łyżeczkami cukru pudru- do smaku). Ewa Podsiadły-Natorska/mp/kuchnia.wp.pl  Wygraj robot planetarny Philips HR7954!"
http://kuchnia.wp.pl/alkohol-ukryty-w-jedzeniu-6054909756985985a,"Alkohol ukryty w jedzeniu Większość z nas nie zdaje sobie sprawy, że każdego nieświadomie spożywa alkohol. Dodatek ten znajdziemy m.in w składzie produktów nabiałowych, kiszonych i owocach. Są to jednak minimalne ilości. W niektórych przysmakach alkohol podawany jest jednak na opakowaniu - dotyczy to np. czekoladek z nadzieniem alkoholowym. Większość z nas nie zdaje sobie sprawy, że każdego dnia nieświadomie spożywa alkohol. Dodatek ten znajdziemy m.in w składzie produktów nabiałowych, kiszonych i owocach. Są to jednak minimalne ilości. W niektórych przysmakach alkohol podawany jest jednak na opakowaniu - dotyczy to np. czekoladek lub batonów z nadzieniem alkoholowym. Alkohol podawany jest również do niektórych potraw - wino urozmaica smak czerwonego mięsa, a kurczak pieczony na butelce piwa kusi wyjątkowym aromatem i posmakiem."
http://kuchnia.wp.pl/mandarynki-wartosci-odzywcze-wlasciwosci-zastosowanie-w-kuchni-6110505888667777a,"Mandarynki – wartości odżywcze, właściwości, zastosowanie w kuchni Mandarynki to dla wielu z nas smak okresu zimowego. Kojarzy się on zwłaszcza z Bożym Narodzeniem. Mandarynki budową przypominają pomarańcze są jednak zdecydowanie mniejsze i  słodsze. To nie tylko smaczny owoc, lecz także źródło wielu wartości odżywczych. Zdecydowanie warto częściej sięgać po mandarynki ze względu na właściwości lecznicze, które wykazują. Mandarynki to rośliny wieloletnie pochodzące z rodziny rutowatych. Wywodzą się prawdopodobnie z Azji Południowej, są uprawiane w klimacie tropikalnym i subtropikalnym. Do Europy zawitały ok. XIX wieku. Istnieje wiele odmian mandarynek. Jedne przypominają budową duży krzew, jeszcze inne drzewko o wysokości do 8 m. Owoce mandarynek mają cienką okrywę i średnicę 6-7 cm. W zależności od odmiany są słodkie lub słodko-kwaskowate. Od pomarańczy różnią się wielkością oraz tym, że łatwiej można oddzielić skórkę od miąższu. Warto dodać, że 100 g  owocu zawiera ok. 45 kilokalorii.  Z liści mandarynek otrzymuje się olejek eteryczny, który wykorzystywany jest w perfumach oraz przemyśle spożywczym.  Mandarynki są źródłem witaminy C i A oraz minerałów takich, jak wapń, potas i fosfor. Mandarynki charakteryzują się słodkim lub słodko-kwaskowatym smakiem oraz łatwo je obrać, w związku z tym często wykorzystywane są w kuchni. Można je spożywać na surowo, lub wykonać pyszny i zdrowy sok, dżem, konfiturę lub inne przetwory. Dawką witamin jest również stworzony z nich sok mandarynkowy. Mandarynki uświetnią każdą owocową sałatkę. Możemy je z powodzeniem dodawać do galaretek owocowych oraz dekoracji ciast i deserów. Niektórzy stosują mandarynki do sałatek warzywnych, zup i potraw mięsnych. Z mandarynek można wykonać zdrową nalewkę, która przyda się w czasie przeziębienia lub grypy. Mandarynki należy dokładnie umyć i pokroić w plasterki. Następnie trzeba umieścić je w słoju i zalać litrem spirytusu. Po czym należy szczelnie zamknąć pojemnik i odstawić na tydzień w ciepłe i widne miejsce. Kolejnym krokiem jest wykonanie syropu cukrowego:  z 25 g cukru i litra wody. Następnie syrop należy połączyć z alkoholem, po ostudzeniu trzeba przefiltrować, rozlać do butelek, szczelnie zamknąć i odstawić w chłodne, ciemne miejsce. Po upływie kwartału nalewka z mandarynek będzie gotowa.  Witamina C zawarta w mandarynkach wspomaga układ krwionośny. Jako naturalny antyoksydant chroni przed starzeniem i chorobami nowotworowymi. W dodatku witamina C zwiększa przyswajalność żelaza.  Witamina A, z kolei, ma zbawienny wpływa na wygląd skóry i wpływa na pracę narządu wzroku. Dlatego zalecana jest osobom narażonym na jaskrę bądź zaćmę. Podobnie jak witamina C zapobiega tworzeniu się komórek nowotworowych (zwłaszcza raka wątroby).
Dzięki temu mandarynki poprawiają koloryt skóry i odmładzają ją.  Zawarty w mandarynkach wapń wzmacnia układ kostny i nerwowy, potas wspomaga pracę mózgu i mięśni, a fosfor uczestniczy w procesach biochemicznych naszego organizmu.  Osoby zmagające się z cukrzycą mogą spożywać mandarynki, ponieważ ich indeks glikemiczny wynosi 30.  Zawarte w mandarynkach kwasy organiczne oczyszczają organizm z toksyn. Sok z mandarynek działa leczniczo przy kaszlu, stanach gorączkowych czy grzybicy. Mandarynki działają ochronnie na organizm i wzmacniają naturalną odporność. Łagodzą przewlekłe wirusowe zapalenie wątroby. Regularne spożywanie mandarynek zapobiega cukrzycy typu 2, miażdżycy naczyń krwionośnych, a także uchroni nas przed udarem lub zawałem. Mandarynki posiadają nobiletynę (flawonoid), która zapobiega odkładaniu się tłuszczu w wątrobie, spala jego nadmiar, dlatego skutecznie wspomaga proces odchudzania. Ponadto, są niskokaloryczne i pomagają pozbyć się zaparć."
http://kuchnia.wp.pl/jak-ryba-w-puszce-6054910323253889a,"Jak ryba w puszce Na sklepowych półkach kuszą nas puszki z kolorowymi etykietami, które skrywają różne gatunki ryb i owoców morza, zatopionych zazwyczaj w oleju lub sosie pomidorowym. Niewątpliwie ryby są bardzo zdrowym produktem spożywczym. Czy zachowują swoje właściwości także w konserwach o bardzo długim terminie przydatności? Statystyczny Polak zjada rocznie niespełna 12 kilogramów ryb. To zdecydowanie poniżej średniej w Unii Europejskiej, która wynosi ponad 21 kg. Statystyki zdecydowanie zawyżają Portugalczycy (57 kg), Norwegowie (46 kg) i Hiszpanie (39 kg). Takich wyników na pewno nie osiągniemy, ale zdecydowanie warto zwiększyć spożycie ryb. – Są źródłem cennych składników, między innymi pełnowartościowego i łatwo przyswajalnego białka, które zawiera wszystkie niezbędne aminokwasy w stosunku zbliżonym do tego, jaki najbardziej odpowiada zapotrzebowaniu człowieka – wyjaśnia Kinga Kołodziej, dietetyk Naturhouse. Ryby, szczególnie morskie to także skarbnica wielonienasyconych kwasów tłuszczowych omega-3 i omega-6, które wpływają korzystnie na układ krwionośny, chronią przed zawałem, obniżają ciśnienie krwi, zwiększają dobry cholesterol, wzmacniają odporność, poprawiają wygląd włosów, skóry i paznokci, a także działają antydepresyjnie. Ponieważ organizm syntetyzuje je w minimalnym stopniu, muszą być dostarczane człowiekowi z pożywieniem. Ryby są jednak produktem, który szybko ulega zepsuciu. Ich trwałość zwiększa „zamknięcie” w konserwie. Jak taka forma obróbki wpływa na wartość odżywczą śledzia czy sardynki? Tuńczyk z rtęcią? Główną zaletą konserw rybnych jest możliwość przechowywania ich przez długi czas, niekiedy nawet przez kilka lat! Ten wydłużony okres przydatności budzi duże obawy konsumentów. Czy słusznie? – Surowiec rybny, umieszczony w konserwie, poddawany jest intensywnej obróbce cieplnej, której celem jest osłabienie mikroorganizmów. Dzięki temu, tego typu produkty nie wymagają dodatkowego stosowania konserwantów, co jest niewątpliwie ich zaletą – przekonuje Kinga Kołodziej. Choć proces technologiczny stosowany w produkcji konserw rybnych może wpływać na ich skład chemiczny, okazuje się, że podczas obróbki termicznej, wartości odżywcze poszczególnych składników ulegają tylko niewielkim zmianom. – Można przyjąć, że takie wyroby są zwykle całkowicie bezpieczne dla zdrowia – mówi dietetyk Naturhouse. Ryby „lubią” jednak kumulować silnie toksyczną rtęć. Jak ustalili australijscy naukowcy dotyczy to szczególnie rekina, miecznika i bardzo popularnego tuńczyka, który w Polsce spożywany jest zazwyczaj wyłącznie z puszki. Kilka lat temu magazyn „Świat Konsumenta” opublikował dane dotyczące zawartości rtęci w konserwach z tuńczykiem. Jej poziom wahał się między 0,028 a 0,376 mg/kg. Jednak tygodniowa norma poziomu rtęci w organizmie człowieka wynosi 0,0016 mg na kilogram masy ciała. Żeby ją przekroczyć 70-kilogramowy człowiek musiałby zjeść w tym czasie 25 100-gramowych puszek z tuńczykiem. Niekiedy ryby w puszce mogą nawet zawierać mniej szkodliwych substancji niż świeże. Do takich wniosków doszli Włosi, którzy badali konserwy z tuńczykiem. Okazało się, że w surowym mięsie tej ryby znajduje się więcej groźnej rtęci niż w „zapuszkowanym” przysmaku. W dodatku substancja mineralna w mięsie konserwowanego tuńczyka jest znacznie słabiej przyswajalna przez organizm. Co siedzi w puszce 
Oczywiście do konserw rybnych nie możemy podchodzić bezkrytycznie. Jak w przypadku wszelkich zakupów spożywczych, warto dokładnie przeanalizować skład produktu umieszczony na etykiecie. – Obróbka cieplna, brak dostępu powietrza oraz odpowiednie składniki, jak sól czy oleje roślinne powinny wystarczająco zabezpieczyć konserwę przed zepsuciem. Starajmy się zatem unikać wyrobów, które zawierają dodatkowe substancje konserwujące – radzi Kinga Kołodziej. Tego typu „ulepszacze” wykorzystywane są zwykle w produktach tańszych, niżej jakości, w których uboższy skład sosów i zalew rekompensowany jest konserwantami o nazwach zaczynających się od „E”.
Producenci konserw często wędzą ryby przed „zapuszkowaniem”. Dzięki temu nabierają one charakterystycznego smaku, ale jednocześnie wchłaniają niebezpieczne związki chemiczne z dymu wędzarniczego. Efekt? Z badań przeprowadzonych w Czechach wynika, że 67 proc. przebadanych szprotów w oleju przekroczyło dopuszczalne wartości WWA, czyli rakotwórczych wielopierścieniowych węglowodorów aromatycznych. W oleju czy pomidorach? Niedawny raport Inspekcji Jakości Handlowej Artykułów Rolno-Spożywczych wykazał, że w wielu konserwach jest procentowo znacznie mniej ryby niż deklarują to producenci. Braki nadrabiane są zwiększoną ilością tłuszczu, wody i oleju. Dostępne w polskich sklepach konserwy dzielą się na dwie podstawowe rodzaje przyrządzenia: w oleju lub sosie pomidorowym. – Ryby w zalewach z olejów roślinnych charakteryzują się wyższą zawartością kwasów tłuszczowych. Natomiast sosy pomidorowe, w zależności od jakości, mogą zawierać więcej konserwantów i węglowodanów w postaci cukrów prostych – tłumaczy Kinga Kołodziej.
Jej zdaniem korzystniejszą dla zdrowia opcją są ryby w olejach roślinnych. Jednak należy pamiętać, że taka zalewa jest zwykle znacznie bardziej kaloryczna niż sos pomidorowy. Konserwę rybną najlepiej zjeść zaraz po otwarciu. Nie przechowujmy jej dłużej niż 1-2 dni. Jeśli odkładamy przysmak na później, koniecznie włóżmy go do lodówki, oczywiście wcześniej wyjmując z puszki i przekładając do ceramicznego naczynia. Rafał Natorski/mmch/kuchnia.wp.pl"
http://kuchnia.wp.pl/halibut-wedzony-wartosci-odzywcze-zastosowanie-w-kuchni-wystepowanie-6110532679571585a,"Halibut wędzony – wartości odżywcze, zastosowanie w kuchni, występowanie Jeśli chodzi o dania z ryb, halibut wędzony jest z pewnością jednym z najsmaczniejszych. Z halibuta wędzonego można zrobić doskonałą sałatkę lub pastę rybną.  Ryby, w tym oczywiście halibut, są przygotowywane na wiele sposobów: od gotowania na parze, przez smażenie, pieczenie, aż po postać konserw rybnych. Amatorzy morskich przysmaków nie powinni jednak lekceważyć przede wszystkim wędzenia ryb, ponieważ niektóre z nich, np. halibut wędzony, są w tej postaci szczególnie smaczne.  Przyjrzyjmy się zatem halibutowi. Ta ryba jest wyjątkowa nie tylko ze względu na smak, lecz również imponujące rozmiary halibuta. Halibuta zaliczamy do rodziny ryb flądrowatych, w której jest zdecydowanie największym osobnikiem. Waga halibuta w wyjątkowych przypadkach potrafi nawet przekroczyć 300 kg!  Halibut występuje głównie w wodach Atlantyku i głównie tam się go łowi. Halibut pojawia się też w Morzu Bałtyckim, jednak nie łudźmy się, że wszystkie halibuty, również halibuty wędzone, dostępne w polskich sklepach pochodzą z tego morza. Halibut w Bałtyku nie jest czymś powszechnym. Jeśli chodzi o wartości odżywcze, sytuacja ze spożywaniem halibuta wędzonego wygląda podobnie jak w przypadku innych ryb wędzonych. Zatem halibut wędzony może być pozbawiony nawet więcej niż połowy zawartych w nim składników mineralnych i witamin, które znikają pod wpływem wysokiej temperatury. Wędzenie halibuta sprawia, że halibut traci też kwasy omega-3, będące najkorzystniejszym składnikiem zawartym w rybach.  W żadnych wypadku nie oznacza to jednak, ze halibut wędzony nie jest zdrowy. Nie jest po prostu dla nas tak korzystny, jak inne postacie halibuta, choć np. smażony halibut lub halibut długo pieczony w wysokiej temperaturze z pewnością tracą nie mniej cennych właściwości niż halibut wędzony.   Głównym powodem, dla którego warto jeść wędzonego halibuta, jest zawartość białka, która mimo wędzenia halibuta pozostaje na bardzo wysokim poziomie. Oprócz tego halibut wędzony jest posiłkiem tłustym i dość kalorycznym – w 100 gramach wędzonego halibuta jest około 17 gramów tłuszczu i ponad 230 kcal.  Tym, co zwykle odstrasza nas od zakupu halibuta wędzonego, jest jego cena. Ile kosztuje halibut wędzony? Cena halibuta wędzonego spokojnie może przekroczyć 50 zł za kilogram. Nawet jeśli nie dysponujemy grubym portfelem, warto od czasu do czasu pozwolić sobie na zakup halibuta wędzonego. Smak halibuta wędzonego z pewnością wynagrodzi nam tę inwestycję.  Wędzony halibut to także szybkie danie, z którego łatwo można usunąć ości. Warto dodawać go do sałatek, jednak nie w ilościach znacznych, ze względu na fakt, że halibut wędzony jest tłusty. Halibutem wędzonym warto urozmaicić np. sałatkę jarzynową. Jeśli nie mamy halibuta, to możemy przygotować sałatkę jarzynową z wędzoną makrelą.    Łatwo też można przygotować pastę kanapkową z halibutem wędzonym. Przepisy na taką pastę można śmiało urozmaicać, dodając oprócz halibuta wędzonego również tak egzotyczne produkty jak awokado. Podstawowymi składnikami takiej pasty są jednak jajka, pieprz, majonez i wędzone mięso halibuta."
http://kuchnia.wp.pl/zboze-to-samo-zdrowie-6054906916119681a,"Zboże to samo zdrowie Anna Jelonek, dietetyk, opowie nam o tym, co każdy powinien wiedzieć o produktach zbożowych. Jako ekspert w dziedzinie żywności i żywienia jest zaniepokojona złymi nawykami żywieniowymi Polaków oraz brakiem podstawowej wiedzy na temat  roli poszczególnych produktów żywnościowych i składników odżywczych w codziennej diecie.  Co to jest Talerz Zdrowia i jak należy go odczytywać?   Talerz Zdrowia został opracowany przez wiodących ekspertów z dziedziny żywności i żywienia, by ułatwić ludziom prawidłowe komponowanie posiłków w ciągu dnia oraz uświadomić im, jakie znaczenie ma prawidłowe nawodnienie organizmu oraz zachęcić ich do uprawiania codziennej aktywności fizycznej. Każdego dnia organizm ludzki, dla prawidłowego funkcjonowania, musi mieć dostęp do kilkudziesięciu składników odżywczych. Nie istnieje produkt spożywczy, który zawierałby wszystkie niezbędne składniki w odpowiednich ilościach, potrzebnych dla organizmu człowieka. Właśnie dlatego tak ważna jest różnorodność. Tylko wykorzystanie wielu różnych produktów pozwala na prawidłowe zbilansowanie diety.  W prawidłowo skonstruowanym codziennym menu, powinny się znaleźć produkty z następujących grup: produkty zbożowe, warzywa i owoce, produkty mleczne, produkty białkowe oraz tłuszcze. Talerz Zdrowia jest tu bardzo pomocny, gdyż przedstawia całodzienny sposób żywienia z uwzględnieniem proporcji pomiędzy poszczególnymi grupami produktów żywnościowych. Jak już wspomniałam, jedną z grup produktów wymienionych w Talerzu Zdrowia są przetwory zbożowe – makarony, mąki, pieczywo, płatki i kasze. Produkty te są bardzo istotne w codziennym odżywianiu, ponieważ powinny stanowić dla nas główne źródło energii i powinny się znaleźć w każdym posiłku spożywanym w ciągu dnia.   Na czym polega zbilansowana dieta?  Zbilansowana, czyli inaczej zróżnicowana dieta, oznacza dostarczenie organizmowi odpowiedniej ilości białka, tłuszczu roślinnego i zwierzęcego, węglowodanów oraz witamin i składników mineralnych  zgodnie z obowiązującymi normami odpowiednio dla płci, wieku, masy ciała oraz aktywności fizycznej. Dlaczego powinniśmy jeść produkty zbożowe?   Do prawidłowego funkcjonowania organizmu człowieka konieczne jest stałe stężenie glukozy we krwi. Zboże to źródło bezcennej energii, którą organizm wykorzystuje do pracy mózgu, oddychania, pracy serca, tzw. podstawowej przemiany materii oraz aktywności fizycznej. Dla prawidłowego funkcjonowania naszego organizmu niezmiernie ważne jest, aby stężenie glukozy we krwi utrzymywało się na w miarę stałym poziomie. Węglowodany złożone, zawarte w produktach zbożowych, są poddawane stopniowemu wchłanianiu, co ułatwia organizmowi utrzymanie zalecanego poziomu glukozy i zapewnia równomierny dopływ energii. Właśnie dlatego przyjmuje się, że węglowodany złożone powinny stanowić główne źródło energii w ciągu dnia, pokrywając nawet do 75% naszego dziennego energetycznego  zapotrzebowania.  Co się dzieje z naszym organizmem, gdy nie jemy produktów zbożowych?  Eksperci z zakresu żywienia są zgodni, że podstawą zdrowej, zbilansowanej diety jest różnorodność produktów. Niewłaściwie skomponowana dieta, w której nie są zachowane odpowiednie proporcje pomiędzy produktami z poszczególnych grup, może przyczyniać się do powstawania niedoborów żywieniowych. Produkty zbożowe powinny stanowić jedno z głównych źródeł energii, ponieważ zawierają węglowodany złożone. Jeżeli tak się nie dzieje, jesteśmy osłabieni i mamy problemy z koncentracją. Dodatkowo mogą pojawić się niedobory składników odżywczych zawartych w produktach zbożowych –witamin (w szczególności tych z grupy B) oraz składników  mineralnych. Czy powinniśmy jeść dużo ale rzadko, czy mało, ale częściej? Jakie to ma znaczenie dla organizmu?  Regularność posiłków, a więc ich liczba i rozkład w ciągu dnia, są równie ważnym elementem prawidłowego odżywiania, co różnorodność dostarczanych organizmowi składników odżywczych. Powinniśmy jeść od 3 do 5 posiłków w ciągu doby, najlepiej o stałych porach dnia. Długie przerwy między posiłkami pogarszają samopoczucie i obniżają wydajność pracy. Mniejsze, ale częstsze posiłki w ciągu dnia lepiej wpływają na naszą wydajność i efektywność działania . Bardzo ważny jest również rozkład energii (kcal) na poszczególne posiłki. Z tego powodu śniadanie powinno być obfite, również obiad. Drugie śniadanie oraz podwieczorek czy kolację trzeba traktować jako okazję do przekąski. Dlaczego śniadanie jest najważniejszym posiłkiem dnia?  Gdy dostarczymy organizmowi energii z samego rana, lepiej funkcjonujemy w ciągu dnia. Brak śniadania powoduje spadek koncentracji, a w przypadku dzieci może mieć wpływ na pogorszenie wyników w nauce. Śniadanie powinno pokrywać ok. 20-25% naszego dziennego zapotrzebowania na energię i być odpowiednio zbilansowane i urozmaicone. Na śniadanie polecam produkty zbożowe, szczególnie: płatki, chleb, müsli, owsiankę. Organizm wykorzysta te  dawkę energii w 100%. Makarony – to dobry wybór?  Makarony, podobnie jak inne produkty zbożowe, zawierają węglowodany złożone, więc powinny obowiązkowo znaleźć się w diecie. Szczególnie w pierwszej połowie dnia, czyli np. danie główne lub sałatka na śniadanie. Szczególnie polecam makarony razowe, produkowane z mąki pełnoziarnistej, które oprócz węglowodanów złożonych zawierają również błonnik. Czy makarony są tuczące?  Absolutnie nie, to mit. Makarony w odpowiedniej ilości to źródło energii, którą organizm spożytkuje i nie odłoży w postaci tkanki tłuszczowej Chleby – jeść czy nie? Jakie są najzdrowsze?  Jeść, zdecydowanie jeść. Gdy ktoś mówi: nie jem chleba, bo się odchudzam, a chleb jest kaloryczny - to jest to nieprawda, kolejny mit. Chleb to ogromny zastrzyk energii dla pracy naszego mózgu. Na rynku mamy ogromną różnorodność, jeżeli chodzi o rodzaje chleba - na zakwasie,  razowe, pełnoziarniste, graham, orkiszowe. Dostępne są również chleby z dodatkiem pestek dyni czy słonecznika, a nasiona to dodatkowa porcja witamin i składników mineralnych, a także tłuszczów roślinnych.  Warto zatem wykorzystywać różne gatunki pieczywa, aby urozmaicić posiłki. Jakie właściwości mają kasze? 
Kasze od wieków używane są w wielu kuchniach świata jako jeden z podstawowych składników kulinarnych. Powstają z ziaren zbóż poddanych lekkiemu rozdrobnieniu. Zawartość składników odżywczych w kaszach uzależniona jest od stopnia przemiału ziarna, w trakcie którego usuwane są jego zewnętrzne części (łuska). Najbogatsze w witaminy (szczególnie z grupy B), składniki mineralne i błonnik są grube kasze. Niemniej jednak, niezależnie od stopnia rozdrobnienia, wszystkie kasze są źródłem węglowodanów złożonych, które powinny stanowić podstawowe źródło energii dla organizmu człowieka.
Dlatego też warto o nich pamiętać przy komponowaniu posiłków, ponieważ stanowią cenne urozmaicenie menu. Jakie właściwości mają płatki zbożowe? Czy warto je jeść?  Oczywiście, że warto.. Płatki zbożowe stanowią doskonałe uzupełnienie codziennej diety. Na ich bazie można łatwo i szybko przygotować pożywne śniadanie. Warto pamiętać, że korzystne jest łączenie w posiłkach produktów zbożowych z mlekiem i produktami mlecznymi. Produkty te wzajemnie uzupełniają swoją wartość odżywczą, zapewniając m.in. bardziej efektywne wykorzystanie zawartego w nich białka przez nasz organizm. Jakie są rodzaje mąk? Co to znaczy mąka razowa? Mąki powstają po zmieleniu różnego rodzaju ziaren – są więc mąki pszenne, żytnie, orkiszowe. Z kolei określenia razowe, graham czy pełnoziarniste mówią nam o tym, w jaki sposób ziarna te zostały zmielone. Dlatego są  na przykład mąki żytnie razowe czy pszenne razowe. Najbardziej popularne są mąki pszenne, które występują w wielu typach i mają różne właściwości kulinarne. Możemy wyróżnić mąkę: tortową – Typ 450, poznańską lub krupczatkę – Typ 500, luksusową – Typ 550 itp. Są też mąki pełnoziarniste i wielozbożowe dedykowane specjalnie do wypieku chleba. Chleb z mąki pełnoziarnistej, oprócz tego, że stanowi źródło węglowodanów złożonych, zawiera również więcej błonnika i składników mineralnych.. Czy produkty zbożowe są ważne w diecie dzieci? Oczywiście, że tak. Podobnie jak w przypadku osób dorosłych, zalecenia żywieniowe dla dzieci i młodzieży w wieku szkolnym wskazują na węglowodany złożone jako główne źródło energii. Z tego względu produkty zbożowe powinny być wkomponowywane w posiłki przeznaczone dla naszych pociech. Bardzo ważne jest kształtowanie nawyków żywieniowych u dzieci już od najmłodszych lat. A co z kolacją? Możemy jeść o tej porze produkty zbożowe? Produkty węglowodanowe powinny znaleźć się w każdym posiłku w ciągu dnia, a zatem również w kolacji. Pamiętać jednak musimy, aby posiłek ten był mniej obfity i dostarczał mniejszej ilości energii (ok. 15% dobowego zapotrzebowania energetycznego organizmu). Dzieje się tak ze względu na to, że organizm w godzinach wieczornych pracuje na ”zwolnionych"" obrotach i w przypadku większych ilości nie wykorzysta ich w 100%. Jest Pani piękną, szczupłą, uśmiechniętą kobietą. Czy stosuje Pani zbilansowaną dietę?  O, dziękuję! Od najmłodszych lat stosuję zróżnicowaną i urozmaiconą dietę - wyniosłam to z domu. Potem studia pozwoliły mi poszerzyć wiedzę w tym temacie,  i teraz, studia doktoranckie. Zbilansowana dieta to samo zdrowie. Dzięki niej dostarczam odpowiedniej ilości białka, węglowodanów złożonych, tłuszczu oraz witamin i składników mineralnych. Dbam o to, aby bazą energetyczną były dla mnie produkty zbożowe, ponieważ zawarte w nich węglowodany złożone to źródło bezcennej energii, co najwyraźniej nie wszyscy jeszcze doceniają. Z naszym ekspertem rozmawiała Halina Ostaszewska.  [  ]( http://corto.www.wp.pl/as/zboze47910_logoZNTZ.html ) Organizator                          Patronat honorowy [  ]( http://corto.www.wp.pl/as/zboze47910_logoMZ.html ) ]( http://corto.www.wp.pl/as/zboze47910_logoARR.html )"
http://kuchnia.wp.pl/gluten-wrog-nr-1-6054906291454593a,"Gluten - wróg nr 1? Jeszcze całkiem niedawno dieta bezglutenowa była przekleństwem nielicznych. Niestety żyjemy w dobie nasilających się reakcji alergicznych niemal na wszystko, nic więc dziwnego, że rośnie też liczba osób, które nie tolerują tego powszechnego i naturalnego składnika żywności. Albo tak przynajmniej im się wydaje. Ostatnie badania dowodzą bowiem, że nadwrażliwość na gluten… nie istnieje. Wyniki te wywołały zdziwienie, tym bardziej, że ogłosił je człowiek, który w ogromnym stopniu przyczynił się do popularności bezglutenowych produktów. Jeszcze całkiem niedawno dieta bezglutenowa była przekleństwem nielicznych. Niestety żyjemy w dobie nasilających się reakcji alergicznych niemal na wszystko, nic więc dziwnego, że rośnie też liczba osób, które nie tolerują tego powszechnego i naturalnego składnika żywności. Albo tak przynajmniej im się wydaje. Ostatnie badania dowodzą bowiem, że nadwrażliwość na gluten… nie istnieje. Wyniki te wywołały zdziwienie, tym bardziej, że ogłosił je człowiek, który w ogromnym stopniu przyczynił się do popularności bezglutenowych produktów.  Profesor Peter Gibson, gastroenterolog pracujący na australijskim Uniwersytecie Monash, w 2011 r. opublikował badania świadczące o tym, że gluten może powodować zaburzenia żołądkowo-jelitowe nawet u osób, które nie cierpią na celiakię. Jego badania stały się jedną z podstaw zawrotnej kariery diety bezglutenowej. W Stanach Zjednoczonych aż 30 proc. osób deklaruje chęć rezygnacji z glutenu, a sprzedaż produktów pozbawionych tego białka rośnie tam w imponującym tempie – szacuje się, że w 2016 r. wzrośnie aż o 50 proc. proc. w porównaniu z rokiem 2013. W Polsce także jest coraz więcej amatorów bezglutenowej żywności, którą znajdziemy już nie tylko w specjalistycznych punktach, ale też w supermarkecie czy zwykłym osiedlowym sklepie.
O ile świat błyskawicznie zachwycił się nową dietą, to Gibson, jak każdy skrupulatny naukowiec, nie był przekonany do wyników pierwszego badania i postanowił powtórzyć eksperyment. Tym razem badania były dokładniejsze. Naukowiec wyeliminował z jedzenia składniki często wywołujące zaburzenia żołądkowo-jelitowe. W tej grupie znalazły się m.in. określone środki konserwujące, a także węglowodany o krótkim łańcuchu, które cechuje bardzo uboga absorpcja w jelicie cienkim, czyli tzw. FODMAPs (fermentowane oligo-, di- i mono-sacharydy oraz poliole). W eksperymencie wzięło udział 37 osób, które twierdziły, że cierpią na nadwrażliwość na gluten, ale nie chorują na celiakię. Przez dwa tygodnie uczestnicy byli na diecie o niskiej zwartości FODMAPs. Następnie podzielono ich na trzy grupy, którym przez tydzień dodawano do jedzenia albo 16 g glutenu, albo 2 g glutenu i 14 g izolatu białek serwatki (dobrze przyswajalne białko), albo 16 g izolatu białek serwatki (jako placebo). Jakie były końcowe efekty? Bez względu na rodzaj diety – z glutenem czy bez - pacjenci zgłaszali zaburzenia żołądkowo-jelitowe. Jak się okazało, osoby te reagowały na placebo pogorszeniem się objawów w równym stopniu, jak w innych wariantach. Oznaczać to może, że podłożem zaburzeń był raczej efekt psychologiczny niż żywieniowy. Badacze nie byli w stanie wykazać związku między glutenem a zgłaszanymi problemami żołądkowymi. Co ciekawe, największą ulgę pacjenci odczuwali w pierwszym okresie, kiedy z diety wyeliminowano produkty zawierające FODMAPs. Wśród nich znalazł się także chleb, który zwykle ostawia się w diecie bezglutenowej. Może właśnie dlatego tak wiele osób utrzymuje, że po przejściu na ten sposób żywienia czuje się o wiele lepiej. Naukowcy, którzy przeprowadzali eksperyment, przyznają jednak, że potrzebne są kolejne badania, by na 100 proc. stwierdzić, czy gluten rzeczywiście nie podrażnia żołądka. Nieuzasadniony lęk Do tej pory jednak u wielu osób diagnozowano nietolerancję glutenu. Wzrastał też powszechny, choć nie zawsze uzasadniony lęk. Wiele osób z dnia na dzień rezygnuje z produktów zawierających gluten, mimo że nie mają ku temu wskazań medycznych. Zdaniem Dominiki Stefankiewicz, dietetyka medycznego z Akademii Skutecznej Diety w Gdańsku, takie zachowania są nierozsądne i mogą negatywnie wpłynąć na zdrowie. - Gluten jest mieszaniną białek roślinnych znajdujących się w niektórych zbożach np. pszenicy, życie, jęczmieniu. Ze względu na swoje właściwości - wiąże tłuszcz z wodą, emulguje i stabilizuje oraz jest dobrym nośnikiem aromatów i przypraw - jest ceniony przede wszystkim w przemyśle piekarniczym - tłumaczy dietetyczka. - Wartość odżywcza glutenu jest niewielka. Posiada on przede wszystkim właściwości mechaniczne - sprężystość, lepkość, plastyczność. Jednak produkty, które go zawierają, np. pieczywo żytnie, orkiszowe, mąki z pełnego ziarna, makarony razowe czy kasze, są niezwykle bogate w cenne składniki odżywcze. Kasze, pełnowartościowe pieczywo i makarony bogate są w błonnik pokarmowy, witaminy z grupy B oraz kwas foliowy. Dobry chleb bez ulepszaczy oprócz witamin i błonnika zawiera także cenne minerały np. magnez, żelazo, wapń, cynk i selen. Rezygnując z tych produktów w celu wyeliminowania glutenu, mocno zubożamy naszą dietę. Dlatego jeśli nie musimy, nie odstawiajmy zdrowych produktów tylko dlatego, że 
zawierają gluten - dodaje ekspertka. W większości produktów, z którymi gluten najczęściej się kojarzy, występuje on w sposób naturalny. Jednak ze względu na swoje właściwości fizyczne, producenci żywności, celowo dodają go do niektórych przetworów. - W sposób naturalny gluten obecny jest w pszenicy, życie, jęczmieniu, kaszy manny, jęczmiennej czy kuskusie i oczywiście daniach, które te składniki zawierają - np. makaronach, pierogach, naleśnikach, pieczywie (nie tylko białym) czy ciasteczkach - wylicza Dominika Stefankiewicz. - Sztucznie dodany gluten znajdziemy m.in. w wędlinach i innych przetworach mięsnych, lodach, ketchupach, a nawet suszonych owocach. Dla osób, które nie tolerują glutenu to poważny problem, bo - jak wnioskuję na podstawie rozmów z moimi pacjentami - wielu ludzi kojarzy gluten niemal wyłącznie z produktami zbożowymi. Celiakia czy nietolerancja? Na dietę bezglutenową skazane są osoby cierpiące na alergię na gluten oraz chorzy na celiakię. Choć obie przypadłości należą do grupy nietolerancji pokarmowych, różnią się objawami i przebiegiem dolegliwości. W przypadku alergii, problemom ze strony układu pokarmowego towarzyszą zmiany skórne i problemy oddechowe. O ile alergia na gluten u dorosłych zwykle jest przewlekła, dzieci z tego problemu często wyrastają. Z celiakią jest inaczej. - Celiakia, zwana też chorobą trzewną, trwa przez całe życie. Jest chorobą autoimmunologiczną o podłożu genetycznym. Toksyczny dla chorych gluten powoduje zanik kosmyków jelita cienkiego. Kosmki jelita cienkiego są wypustkami błony śluzowej, które są odpowiedzialne za wchłanianie składników odżywczych. W wyniku toksycznego działa glutenu wchłanianie pokarmu w jelitach jest zaburzone, co prowadzi do wystąpienia różnych, niepokojących klinicznych objawów - bólów brzucha, wzdęć, biegunek lub zaparć, częstych stanów depresyjnych oraz niedoborów pierwiastków i składników mineralnych - głównie żelaza i wapnia - wyjaśnia specjalistka. - Właśnie dlatego osoby ze zdiagnozowaną celiakią muszą wyeliminować to białko z diety. Jednak nawet podejrzenie choroby nie powinno skłaniać do porzucenia produktów zawierających gluten bez konsultacji ze specjalistą. - Przed tak radykalną zmianą diety zawsze należy wykonać badania. Odstawienie glutenu przed diagnostyką może bowiem zafałszować wyniki. W ten sposób pacjent nie dowie się, czy cierpi na celiakię, alergię, a może ma inne problemy zdrowotne, których objawy pod wpływem diety ustaną lub staną się mniej dokuczliwe, przez co pacjent zrezygnuje z badania - ostrzega Dominika Stefankiewicz. - Wiele osób, które same, bez wyraźnego powodu próbują przejść na dietę bezglutenową, popełnia przy tym masę błędów. Spotkałam osoby cierpiące na nadwrażliwość na gluten, które wprawdzie zrezygnowały z pieczywa czy makaronów, ale jadły zawierające to białko wędliny czy inne mięsne przetwory. Miałam też pacjentów, którzy odstawiali produkty z glutenem nie ze względów zdrowotnych, tylko dlatego, że chcieli szybko schudnąć. Swoją dietę opierali wyłącznie na warzywach, waflach ryżowych i nabiale, 
doprowadzając do sporych niedoborów wielu składników odżywczych, głównie żelaza - dodaje ekspertka. - Nie ulegajmy więc kolejnej kulinarnej modzie i nie ""rzucajmy"" glutenu, bo niektórym szkodzi. Podobnie jak w przypadku innych tak restrykcyjnych diet może ona przynieść więcej szkody niż pożytku. AD, mmch/kuchnia.wp.pl"
http://kuchnia.wp.pl/jakie-warzywa-i-owoce-sa-modyfikowane-genetycznie-6054906051335297a,"Jakie warzywa i owoce są modyfikowane genetycznie Spotykamy się z nimi na co dzień, często nawet o tym nie wiemy. Czym jest GMO? I najważniejsze - czy GMO jest bezpieczne i nie będzie miało negatywnych konsekwencji w przyszłości? Ogromny postęp, jaki został osiągnięty na gruncie badań z dziedziny genetyki i biologii molekularnej doprowadził do powstania organizmów modyfikowanych genetycznie - GMO. Modyfikacja genetyczna polega na chemicznej ingerencji z DNA poprzez usunięcie, dodanie lub zamianę jednego lub więcej genów pochodzących najczęściej od innego organizmu. Dzięki temu zmodyfikowany organizm nabiera pożądanej cechy, która nie występuje naturalnie. Takie zmiany mają na celu zwiększyć produkcję, uodpornić na choroby czy szkodniki, zwiększyć wartość biologiczną organizmu a także uatrakcyjnić właściwości takie jak smak czy kolor. Pierwszymi organizmami, które zostały poddane modyfikacją genetycznym były rośliny, których celem modyfikacji byo uzyskanie odporności na choroby i owady. Taka zmiana miała wielkie znaczenie w krajach głodujących, gdzie hodowla rośliny odpornych na choroby wpłynęła na zwiększenie plonów. Zmiany mające na celu wprowadzenie większej wartości odżywczej zapobiegają niedoborom składników wynikających z nieprawidłowego żywienia. Przykładem takiej modyfikacji jest  ryż „Golden Rice"" ze zwiększoną zawartością beta-karotenu ( prowitaminy witaminy A),witaminy E, cynku, żelaza oraz pełnowartościowego białka . Zmiana ta była podyktowana rosnącym na całym świecie niedoborem witaminy A u dzieci w wieku przedszkolnym. Inne genetycznie modyfikowane rośliny to m.in. pomidory, w których uzyskuje się większą zawartość karotenu oraz opóźnia dojrzewanie. Zmiany mające na celu przedłużyć trwałość oraz uodpornić na owady i choroby dokonano na niektórych odmianach winogron, bananów, ziemniaków, buraków cukrowych oraz dyni . Modyfikacja zbóż ma za zadanie zwiększyć odporność na herbicydy oraz na ekstremalna pogodę, suszę i zimno Interesującą modyfikacją są objęte niektóre odmiany sałaty oraz bananów, ich celem jest zabezpieczenie przed zakażeniem żółtaczką typu B, natomiast transgeniczna marchewka ma ochraniać przed wrzodami żołądka. Obecnie uprawą roślin transgenicznych zajmują się 22 państwa. Prym w tym przedsięwzięciu wiodą Stany Zjednoczone, które zmieniają 15 gatunków roślin, a łączna liczba modyfikacji wynosi 117. Dla porównania Austria i Nowa Zelandia modyfikują 6 gatunków roślin a kraje Unii Europejskiej, w tym również Polska, 5 gatunków: soję, kukurydzę, rzepak, bawełnę i buraki cukrowe.
Według amerykańskich opracowań na rynku znajduję się 60-70% żywności, w której znajduje się przynajmniej jeden składnik z roślin genetycznie zmodyfikowanych. Najczęściej występują one w mące sojowej i kukurydzianej, skrobi kukurydzianej, olejach, syropie kukurydzianym oraz lecytynie. Jak widać, wg amerykańskich badań procent żywności zawierającej rośliny transgeniczne jest bardzo duży. Również jest bardzo duże prawdopodobieństwo, że każdy z nas, chociaż raz, jak nie ciągle, spożywa żywność, która zawiera zmieniony genetycznie składnik. Zapewne pierwsze pytanie, które od razu nasuwa się na myśl brzmi: czy żywność zmodyfikowana genetycznie jest bezpieczna? Na odpowiedź będziemy musieli jeszcze trochę poczekać. Ze względu na krótki czas istnienia transgenicznej żywności jest za mało badań, by dać rzetelną odpowiedź co do bezpieczeństwa i ewentualnych negatywnych skutk ów spożywania GMO. Dzisiaj genetycy i naukowcy pozytywnie wypowiadają się ta temat zmienionej genetycznie żywności, ale dopiero po wielu latach dowiemy się, jaki rzeczywiście wpływ miało spożywanie GMO. Marlena Jankowska, dietetyk/ kku fot. Adam Gault/Digital Vision/Thinkstock Polecamy również:   Diety jednoskładnikowe? Gorzej być nie może!   Sprawdź, ile kalorii potrzebujesz   Co można znaleźć w jedzeniu?"
http://kuchnia.wp.pl/migdaly-zmniejszaja-ryzyko-chorob-serca-6054906684146817a,"Migdały zmniejszają ryzyko chorób serca Spożywanie migdałów znacznie zwiększa poziom przeciwutleniaczy we krwi, obniża ciśnienie tętnicze i poprawia krążenie - wykazały badania przeprowadzone przez naukowców z Uniwersytetu Aston w Wielkiej Brytanii i opublikowane w serwisie Science Daily. Migdały są źródłem wielu dobroczynnych substancji, w tym witaminy E, zdrowych kwasów tłuszczowych, błonnika oraz flawonoidów o właściwościach przeciwutleniających. W badaniach uczestniczyli zdrowi mężczyźni w średnim wieku oraz młodzi mężczyźni, u których występowały czynniki ryzyka chorób serca (m.in. otyłość i nadciśnienie). Konsumowali oni przez miesiąc codziennie 50 g migdałów. Po porównaniu wyników z grupą kontrolną naukowcy stwierdzili, że spożycie migdałów miało związek z podwyższeniem poziomu alfa-tokoferolu (witaminy E) we krwi, a także obniżeniem ciśnienia tętniczego i poprawą krążenia. ""Nasze badania potwierdzają, że migdały należą do tzw. superżywności. Wcześniejsze badania wskazywały juz na to, że sprzyjają one prawidłowemu funkcjonowaniu układu sercowo-naczyniowego, jednak nasza analiza udowodniła, że nigdy nie jest za późno, by wprowadzić je na stałe do swojej diety. Nawet garść migdałów spożywana codziennie przez krótki okres czasu może pomóc"" - podkreśla autorka badań prof. Helen Griffiths.(PAP) koc/ agt/"
http://kuchnia.wp.pl/kawa-z-ekspresu-zwalcza-wolne-rodniki-6054904811229825a,"Kawa z ekspresu zwalcza wolne rodniki Parząc kawę w ekspresie ciśnieniowym najlepiej wykorzystamy zawarte w niej związki zwalczające szkodliwy nadmiar wolnych rodników w organizmie - przekonywała dr Katarzyna Zawada z Warszawskiego Uniwersytetu Medycznego podczas Festiwalu Nauki w Warszawie. Naukowiec z Wydziału Farmaceutycznego WUM przypomniała, że wolne rodniki to związki chemiczne, których nadmiar jest bardzo szkodliwy dla naszego organizmu - przyspiesza starzenie i może się przyczyniać, choćby częściowo, do wielu schorzeń, m.in. serca, stawów, mięśni, a także choroby Alzheimera czy Parkinsona, depresji i jaskry. Organizm człowieka pilnuje, by utrzymać odpowiednią liczbę wolnych rodników, czyli tyle, ile potrzeba do funkcjonowania naszego ciała, a zarazem tyle, by nie doszło do rozwoju procesów chorobowych. Służą mu do tego wewnętrzne antyoksydanty (inaczej przeciwutleniacze), czyli związki, które w różny sposób zapobiegają nadmiarowi wolnych rodników. Jednak gdy obrona naszego organizmu przed rodnikami jest niewystarczająca - opisywała dr Zawada - bardzo ważną rolę odgrywają antyoksydanty dostarczane wraz z dietą. Jednym z napojów bogatych w przeciwutleniacze - obok herbaty, zwłaszcza zielonej i białej oraz wina - jest kawa. By udowodnić tę tezę, naukowiec przeprowadziła eksperyment, który pokazał zdolności do ""zmiatania"" wolnych rodników przez kawy różnych gatunków i różnie przygotowane. W doświadczeniach dr Zawada wykorzystała wolny rodnik o skrótowej nazwie DPPH (2,2-difenylo-1-pikrylohydrazyl), którego roztwór ma intensywny ciemnofioletowy kolor. Eksperymenty polegały na dodawaniu DPPH do niewielkiej ilości silnie rozcieńczonego naparu kawy i analizowaniu zmian zabarwienia roztworu w związku z reakcją wolnego rodnika z przeciwutleniaczami w kawie. Jeśli w badanej próbce kawy jest bardzo dużo polifenoli mających własności antyoksydacyjne, to roztwór z fioletowego staje się żółty. Jeśli jest ich mniej, to roztwór będzie przybierał różne odcienie brązu. ""Ocena zmiany barwy jest bardzo przybliżonym sposobem określania własności antyoksydacyjnych danej substancji. Aby zrobić to dokładniej, trzeba zastosować techniki instrumentalne, np. sprzęt do pomiaru zmiany barwy, albo - jak w naszym laboratorium - elektronowy rezonans paramagnetyczny, który wykrywa obecność związków z niesparowanym elektronem i pozwala ocenić stężenie wolnego rodnika przed i po dodaniu antyoksydantu"" - tłumaczyła dr Zawada. Goście festiwalowego pokazu badali próbki różnych gatunków kaw - arabiki, robusty oraz droższej kawy będącej mieszanką arabiki (70 proc.) i robusty (30 proc.). Porównywano też kawy ze względu na sposób ich przyrządzania - kawę z ekspresu ciśnieniowego, zalewaną wrzątkiem w szklance (w Polsce określaną jako kawa po turecku) oraz kawę rozpuszczalną. Okazało się, że robusta jest lepszym źródłem przeciwutleniaczy niż arabika, a kawa z wyższej półki ma większą zawartość tych związków niż kawa tańsza. Jednak najsilniejszy wpływ na poziom antyoksydantów w naparze kawy miał sposób jej przyrządzenia - najwyższe stężenie tych związków okazała się mieć kawa z ekspresu ciśnieniowego, mniej kawa zalewana wodą, a najuboższa w nie była kawa rozpuszczalna. ""Kawa jest źródłem antyoksydantów, ale żeby miała jak najkorzystniejszy wpływ na nasze zdrowie nie można pić jej w nadmiarze, bo może zaszkodzić na żołądek i zwiększa ryzyko powstawania kamieni nerkowych"" - podkreśliła dr Zawada. Dodała, że wolne rodniki są nam potrzebne do tego, by normalnie funkcjonować, dlatego nie powinniśmy nadużywać suplementów diety z antyoksydantami, bo mogą one przynieść więcej szkody niż pożytku. Najlepiej dostarczać sobie przeciwutleniacze wraz z urozmaiconą dietą, a z preparatów korzystać tylko w szczególnych, kryzysowych sytuacjach, jak okres silnego stresu czy przemęczenia - podsumowała specjalistka. PAP Przeczytaj więcej:   Nie każda woda zdrowia doda   Mleko pomaga w odchudzaniu   Ryba fugu - afrodyzjak czy trucizna?"
http://kuchnia.wp.pl/co-najdluzej-zalega-w-zoladku-6054905764603009a,"Co najdłużej zalega w żołądku? Ciężkostrawne, długo zalegające w żołądku produkty to owoc zakazany osób na diecie. Przynajmniej taka jest obiegowa opinia. Jednak nie wszystkie produkty, które spędzają  w żołądku długie godziny, są dla nas nieodpowiednie. Produkty spożywcze można podzielić na grupy według czasu ich trawienia. I tak warzywa strączkowe - 4-5 godzin; wołowina, cielęcina, pieczywo - 3-4 godziny; drób, ryby, jarzyny - 2-3 godziny;  napoje, jajka - 1-2 godziny. Czas zalegania zależy też oczywiście od tego, w jaki sposób dany produkt przygotujemy i przede wszystkim, ile go zjemy. Im więcej - tym dłuższy czas trawienia. Niekoniecznie jednak w żołądku. - To nieprawda że trawienie odbywa się w całości w żołądku - wyjaśnia Agata Białek, specjalistka ds. żywienia człowieka z Poradni Dietosfera. - Makroskładniki odżywcze są trawione w różnych miejscach przewodu pokarmowego. Na przykład węglowodany są nieznacznie rozkładane przez ślinę już w jamie ustnej, ale ich pełne trawienie odbywa się w dwunastnicy i jelicie cienkim, za sprawą enzymów trzustkowych i jelitowych. Tłuszcze z kolei są trawione w dwunastnicy za sprawą enzymów trzustkowych oraz żółci wątrobowej, która rozkłada je na drobniejsze elementy. Jeśli chodzi o żołądek – trawione jest tam tylko białko, a w zasadzie nadtrawiane przez enzymy, w obecności kwaśnej treści. I to jest właśnie składnik, który najwięcej czasu spędza w żołądku. Długo zalegające i ciężkostrawne są też pokarmy smażone oraz te, o dużej zawartości tłuszczu zwierzęcego, czyli mięsa, smalec czy tłusta śmietana. Powodują one ociężałość, ospałość, u niektórych osób także wzdęcia, odbijanie i dyskomfort trawienny. Jednak wbrew powszechnemu przekonaniu ciężkostrawna dieta nie ma większego wpływu na figurę, może jednak odbić się na zdrowiu. - Potraw ciężkostrawnych należy unikać, gdy cierpimy na schorzenia układu pokarmowego – zespół nadwrażliwego jelita, dyspepsję, nadkwaśność żołądka, chorobę wrzodową żołądka czy refluks przełykowy. Dla naszej sylwetki ma to w sumie niewielkie znaczenie – chociaż prawdą jest, że po obfitym obiedzie mamy ochotę raczej na spanie czy obejrzenie filmu przed telewizorem, a nie na spacer czy inną formę aktywności ruchowej. Spożywanie takich produktów powoduje też często, że odstępy między posiłkami stają się zbyt długie - mówi dietetyczka. Podobnie jak trawione w żołądku białka, dużo czasu w przewodzie pokarmowym (także w żołądku) spędza nietrawiony przez człowieka błonnik. - Żeby zawarty w warzywach, pełnoziarnistych zbożach i ich przetworach błonnik ""odłożył"" się na dłużej w żołądku, powinniśmy pić dużo płynów. Wówczas chłonie on wilgoć i pęcznieje w żołądku, powodując wydatniejsze i dłuższe uczucie sytości. Ta właściwość ma z kolei duże znaczenie, gdy jesteśmy na diecie - ale nie tylko, ponieważ błonnik posiada też mnóstwo innych prozdrowotnych właściwości - dodaje Agata Białek. Mówiąc o zaleganiu w żołądku, nie można też pominąć tłuszczów. - Mimo że pokarmy o wysokiej zawartości tłuszczu zwierzęcego i smażone mogą podrażniać nasz przewód pokarmowy, surowe tłuszcze roślinne  - np. oliwa z oliwek, olej rzepakowy czy lniany – prezentują zgoła odmienne właściwości. Spożywając je, zwiększamy „poślizg” w przewodzie pokarmowym, szczególnie korzystny, w przypadku zaparć. Takie tłuszcze są zdecydowanie lekkostrawne, podobnie jak świeże masło (wyjątek wśród tłuszczów zwierzęcych), a to za sprawą specyficznych krótkołańcuchowych kwasów tłuszczowych - wyjaśnia specjalistka. Więc jakie wnioski wyciągnąć z wiedzy o ciężkostrawności i zaleganiu w żołądku produktów spożywczych? - Na co dzień powinniśmy jednak unikać produktów smażonych i o dużej zawartości tłuszczów zwierzęcych, ponieważ ich ograniczanie sprzyja zdrowiu i figurze. Gdy jesteśmy na diecie i boimy się napadów głodu – powinniśmy w każdym posiłku dostarczać źródła błonnika pokarmowego (np. płatków zbożowych, kasz, ryżu brązowego) oraz białka (np. w formie jogurtu, chudego mięsa, ryb i jaj). Nie musimy się także obawiać olejów, ponieważ jest to tzw „dobry tłuszcz” - podsumowuje dietetyczka. Czas pozostawania pokarmów w żołądku: - Krótszy niż 2 godziny - woda gazowana i niegazowana, kawa bez cukru, kakao, piwo, wino, rosół bez wkładki, mleko (wszystko po 200 g) , jajka na miękko (100 g).
 - 2-3 godziny - 500 g mleka gotowanego, 500 g piwa, 200 g kawy ze śmietanką, 200 g ryby gotowanej, 150 g kalafiora gotowanego, 150 g smażonych ziemniaków, 150 g kompotu wiśniowego, 100 g jajka na twardo lub jajecznicy, 100 g kiełbasy wołowej, 70 g chleba pszennego, 70 g sucharów.
 - 3-4 godziny - 250 g kurczaka gotowanego, 200 g ryby wędzonej, 160 g szynki surowej lub gotowanej, 150 g chleba razowego lub pszennego, 150 g sałatki ziemniaczanej, 150 g ryżu gotowanego, 150 g szpinaku gotowanego, 150 g jabłek, 100 g pieczeni cielęcej, 100 g befsztyku tatarskiego, 100 g pieczeni z polędwicy, 70 g kawioru.
 - 4-5 godzin - 280 g kaczki pieczonej, 50 g filetu wołowego pieczonego, 50 g befsztyku smażonego, 50 g gęsi pieczonej,  200 g śledzi w occie, 100 g mięsa wędzonego.
- 5-6 godzin - 200 g mięsa wieprzowego (schab, pieczeń).
 - 7-8 godzin - 200 g tłuszczu (słonina, boczek). AD/mmch"
http://kuchnia.wp.pl/toksyny-z-owocow-morza-moga-uszkadzac-nerki-6054905436152961a,"Toksyny z owoców morza mogą uszkadzać nerki Obecna w owocach morza toksyna - kwas domoikowy - może uszkadzać nie tylko mózg, o czym wiedziano od dawna, ale także nerki. I to w znacznie niższych, uznawanych dotąd za dopuszczalne, stężeniach. Do takich wniosków doszli naukowcy z Karoliny Południowej (USA) po przeprowadzeniu serii eksperymentów na myszach. Wyniki ich badań opisano w najnowszym wydaniu pisma „Journal of the American Society of Nephrology”. Niektóre z żyjących w oceanach gatunków glonów wytwarzają specyficzne, silnie toksyczne dla ludzi i innych żywych organizmów, substancje chemiczne. Są to neurotoksyny, czyli trucizny uszkadzające mózg. Najbardziej znaną jest kwas domoikowy, którego spożycie powoduje paraliż komórek nerwowych, szczególnie w części mózgu odpowiedzialnej za pamięć (hipokamp). Do zatrucia dochodzi najczęściej poprzez zjedzenie nie samych glonów, a mięczaków morskich (omułków, przegrzebków i innych małżów), żywiących się fitoplanktonem wytwarzającym kwas domoikowy. Głównymi objawami zatrucia są: amnezja, kłopoty z wysławianiem się, dezorientacja, a nawet śpiączka. Z tego powodu spowodowana przez toksynę choroba nazywana jest amnezyjnym zatruciem mięczakami (ang. Amnesic Shelfish Poisoning). Według najnowszych ustaleń, źródłem trującego kwasu mogą być także niektóre ryby morskie i okrzemki. Kilka lat temu Amerykańska Agencja Żywności i Leków (FDA) określiła dopuszczalne zawartości kwasu domoikowego w owocach morza przeznaczonych do spożycia. Przekroczenie tych wartości grozi wystąpieniem objawów neurologicznych. Ponieważ kwas domoikowy jest usuwany z organizmu przez nerki, zespół lekarzy z Uniwersytetu Medycznego Karoliny Południowej postanowił sprawdzić, czy toksyna może mieć negatywny wpływ także na te organy. Naukowcy podawali myszom określone (rosnące) dawki kwasu domoikowego i oceniali stan ich nerek. Okazało się, że nerki są znacznie wrażliwsze na działanie tej neurotoksyny niż mózg! „Odkryliśmy, że kwas domoikowy zaczyna niszczyć nerki już w stężeniach 100 razy mniejszych niż te, które powodują skutki neurologiczne - mówi jeden z autorów badania, dr P. Darwin Bell - Oznacza to, że ludzie spożywający owoce morza mogą być narażeni na zwiększone ryzyko uszkodzenia nerek, które w skrajnych przypadkach prowadzi nawet do niewydolności tych narządów i konieczności dializowania”. Oczywiście, jak podkreśla naukowiec, trzeba zweryfikować otrzymane wyniki na ludziach. Jednak już teraz naukowcy postulują zwiększenie i zaostrzenie kontroli wszystkich owoców morza pod kątem zawartości kwasu domoikowego. Uważają, iż FDA powinna ustalić nowe normy dopuszczalnego stężenia tej substancji w produktach przeznaczonych do spożycia. kap/ ula/"
http://kuchnia.wp.pl/sol-w-codziennej-diecie-6054905269122177a,"Sól w codziennej diecie Przepis na napój izotoniczny pomagający uzupełnić utracone podczas wysiłku elektrolity? Woda, cytryna, miód i… sól. Jednak zewsząd słyszymy, że soli powinniśmy się wystrzegać. Czy sól, a właściwie zawarty w niej sód jest nam więc potrzebny, czy nie? Czy latem, gdy więcej się ruszamy i obficiej pocimy, nasz organizm potrzebuje więcej tego pierwiastka? Sprawdzamy jak wygląda nasze zapotrzebowanie na sól w diecie w zależności od pory roku. Przepis na napój izotoniczny pomagający uzupełnić utracone podczas wysiłku elektrolity? Woda, cytryna, miód i... sól. Jednak zewsząd słyszymy, że soli powinniśmy się wystrzegać. Czy sól, a właściwie zawarty w niej sód jest nam więc potrzebny, czy nie? Czy latem, gdy więcej się ruszamy i obficiej pocimy, nasz organizm potrzebuje więcej tego pierwiastka? Sprawdzamy jak wygląda nasze zapotrzebowanie na sól w diecie w zależności od pory roku. Rola sodu w organizmie jest bardzo istotna. Sód odpowiada za kurczliwość mięśni i przewodnictwo nerwowe, a także za gospodarkę wodną w organizmie. Jego nadmiar i niedobór skutkują więc nadmiernym nawodnieniem lub odwodnieniem organizmu.
- Żeby dostarczyć organizmowi optymalną ilość tego pierwiastka powinniśmy przyjmować maksymalnie 5 gramów soli dziennie, czyli jedną płaską łyżeczkę. Tymczasem statystyczny Polak zużywa dziennie trzy razy więcej soli, z czego ok. 7 gramów pochodzi bezpośrednio ""z solniczki"", a reszta z gotowej żywności - wędlin, serów, chleba, produktów przetworzonych i innych - mówi dietetyczka Barbara Dąbrowska-Górska.
- Nadmiar sodu w naszej diecie to efekt jego wszechstronnego zastosowania z gastronomii, a co za tym idzie powszechnego dodawania do żywności. Musimy bowiem pamiętać, że sód to nie tylko chlorek sodu (czyli sól kuchenna), ale także glutaminian sodu (wzmacniacz smaku), benzoesan sodu (konserwant), a nawet wodorotlenek sodu (czyli proszek do pieczenia).
Nadmiar sodu w diecie może mieć wiele poważnych konsekwencji. Przede wszystkim prowadzi do nadciśnienia tętniczego i zaburzenia pracy serca. Równie niebezpieczny jest jednak niedobór tego pierwiastka (hiponatremia), który stanowi zagrożenie dla życia. Trwający dłużysz czas niedobór lub nagły, drastyczny spadek poziomu tego pierwiastka wywołuje obrzęk mózgu i trudności z oddychaniem, które mogą prowadzić do śmierci. Mimo to, o zagrożeniach wynikających z hiponatremii mówi się bardzo rzadko. Dlaczego? - Bo o ile niemal wszyscy zmagamy się z problemem ""przesolenia"" żywności, a więc zdecydowanie zbyt wysoką podażą sodu, o tyle jego niedobór zdarza się niezwykle rzadko i zazwyczaj ma związek z problemami zdrowotnymi: zaburzeniem pracy nerek, układu krążenia czy niedoczynnością tarczycy - tłumaczy dietetyczka prowadząca poradnię barbaradabrowska.pl. Jednak latem pojawią się też inne sytuacje, które mogą powodować znaczącą utratę sodu z organizmu.  Jak gotować bez soli? 12 zamienników   Frytki - dobra czy zakazana przekąska?   Do czego przyda się w kuchni czarna sól?  - Narażone na zbyt dużą utratę sodu są osoby pracujące fizycznie, zwłaszcza w czasie upałów. Latem organizuje się też znacznie więcej długodystansowych biegów, w których często uczestniczą amatorzy, nie do końca świadomi, że w trakcie maratonu muszą nie tylko pić wodę, ale przede wszystkim uzupełniać elektrolity. Wakacje to także czas kiedy jesteśmy bardziej narażeni na zatrucia pokarmowe i tzw. biegunki podróżnych, a intensywne wymioty i biegunka mogą w krótkim czasie doprowadzić do niedoboru elektrolitów, także sodu - tłumaczy dietetyczka. Nie znaczy to jednak, że latem powinniśmy częściej chwytać za solniczkę. Maratończycy, nie tylko w trakcie wyścigu, ale także intensywnych treningów powinni uzupełniać wszystkie utracone pierwiastki, sięgając po napoje izotoniczne. To także dobra propozycja dla osób ciężko pracujących fizycznie. - Reszta z nas, nawet jeśli spędzamy czas aktywnie np. na wycieczkach rowerowych, powinna tylko pamiętać o regularnym nawadnianiu organizmu, wykorzystując do tego celu wodę, jednak, wyjątkowo tylko latem, nie tę niskosodową - radzi Barbara Dąbrowska-Górska.
- Z kolei rozwiązaniem w przypadku biegunek czy wymiotów będą elektrolity apteczne. Pamiętajmy jednak by nie wypijać od razu całej szklanki, a co kilka czy kilkanaście czy kilkadziesiąt minut przyjmować łyżeczkę. Hiponatremia i ogólnie odwodnienie jest szczególnie groźne dla małych dzieci, dlatego pamiętajmy, by latem regularnie dopajać maluchy (wodą niskosodową), a w przypadku zatruć czy np. zakażenia rotawirusem zastosować elektrolity apteczne. Nie należy też zwlekać z wizytą u lekarza - dodaje dietetyczka. Ryzyka związanego z niedoborem sodu nie można lekceważyć. Trzeba jednak pamiętać, że to sytuacje rzadkie. Większość z nas zmuszona jest raczej zmagać się z odwrotnym problemem. - Całkowita eliminacja soli z diety nie jest ani wskazana, ani możliwa. Chcąc ją ograniczyć powinniśmy bardzo uważnie czytać etykiety na gotowych produktach i unikać żywności przetworzonej. Przede wszystkim jednak mamy wpływ na ilość i jakość soli, którą używamy w kuchni - przypomina ekspertka.
- Nie jesteśmy skazani na zwykłą sól kuchenną, która poza dodatkiem jodu (nie zawsze wskazanym - ze względu na coraz powszechniejsze choroby tarczycy), nie zawiera nic cennego. Możemy sięgać po znacznie bardziej wartościową sól morską lub kamienną. Wybierajmy jednak te nieoczyszczone, które poza sodem, zawierają sporo cennych składników mineralnych, przede wszystkim żelaza, wapnia, magnezu i potasu. AD/mp/WP Kuchnia  Jak gotować bez soli? 12 zamienników   Frytki - dobra czy zakazana przekąska?   Do czego przyda się w kuchni czarna sól?"
http://kuchnia.wp.pl/tluszcze-w-codziennej-diecie-margaryna-olej-kokosowy-i-olej-rzepakowy-6110086590617217a,"Tłuszcze w codziennej diecie - margaryna, olej kokosowy i olej rzepakowy Tłuszcze to jedna z grup składników, które obowiązkowo muszą znaleźć się w naszej diecie. Ale na jakim tłuszczu  najlepiej smażyć? Czy margaryna to samo zło? I co z popularnym olejem kokosowym, który wyparł rodzimy olej rzepakowy? Na te i inne pytania odpowiada nam dr n. med. Lucyna Pachocka - kierownik Ogólnopolskiego Centrum Dietetyki w Instytucie Żywności i Żywienia, ekspert programu edukacyjnego ""Zdrowe tłuszcze"". Wiele osób, zwłaszcza na diecie odchudzającej, eliminuje tłuszcze z diety. Dlaczego taki krok źle odbija się na naszym zdrowiu?
Tłuszcz w diecie człowieka należy do podstawowych składników, które powinny stanowić około 30 proc. udziału energii w dziennej racji pokarmowej. Instytut Żywności i Żywienia, określający normy oraz zalecenia w zakresie żywienia w Polsce, podobnie jak organizacje europejskie i światowe rekomenduje ograniczenie spożycia tłuszczów zwierzęcych oraz zastąpienie ich tłuszczami pochodzenia roślinnego. Tłuszcz pokarmowy to bowiem nie tylko źródło energii i niezbędnych nienasyconych kwasów tłuszczowych (NNKT), które stanowią materiał budulcowy komórek, ale jest to też składnik diety niezbędny do wchłaniania witamin rozpuszczalnych w tłuszczu (A, D, E, K). Niedobór tłuszczu skutkuje najczęściej niedoborami tych składników i wynikającymi z tego powodu konsekwencjami m.in. zaburzeniami gospodarki hormonalnej ustroju. A jeśli ograniczać tłuszcze, to jakiej grupy dotyczy ta kwestia? 
Należy ograniczać tłuszcze nasycone, które występują przede wszystkim w produktach pochodzenia zwierzęcego. Ich nadmierne spożycie prowadzi do wzrostu stężenia cholesterolu LDL, który jest istotnym czynnikiem rozwoju chorób układu sercowo-naczyniowego, w tym miażdżycy. Potwierdzają to także ostatnie badania przeprowadzone przez ekspertów z Harvard T.H. Chan School of Public Health w Bostonie, opublikowane przez prestiżowy magazyn medyczny „British Medical Journal”. Zgodnie z ich wynikami, spożywanie w dużej ilości produktów będących źródłem wszystkich najważniejszych nasyconych kwasów tłuszczowych, takich jak smalec, masło, czerwone mięso i pełnotłusty nabiał wiąże się ze wzrostem ryzyka zachorowania na chorobę wieńcową serca. Dlatego powinniśmy zastępować je w naszej codziennej diecie tłuszczami nienasyconymi, czyli płynnymi olejami, dobrej jakości margarynami czy tłustymi rybami.  Tłuszcz możemy dostarczyć organizmowi z produktów, które nie kojarzą się z oleistymi cieczami. Co szczególnie pani poleca? 
Bardzo dobrym źródłem tłuszczu są orzechy, pestki dyni, ziarna słonecznika, nasiona lnu, owoc awokado. Mamy więc w czym wybierać. Produkty te poza tłuszczem zawierają szereg innych bardzo cennych składników odżywczych, chociażby błonnik pokarmowy. Do niedawna w opinii zdrowych tłuszczów dominowały te roślinne, ale jak się okazuje, współcześnie nie każdy pochodzący z roślin jest zdrowy. Których rodzajów powinniśmy się wystrzegać? 
Zdecydowanie należy wystrzegać się spożycia olejów tropikalnych, głównie kokosowego, a następnie palmowego, gdyż zawierają one przede wszystkim kwasy tłuszczowe nasycone (tabela). I nie ma znaczenia, że w oleju kokosowym są to w większości kwasy średniołańcuchowe (tzw. MCT),  bo ich oddziaływanie jest takie jak innych nasyconych kwasów tłuszczowych. Te trzy podstawowe nasycone kwasy tłuszczowe: laurynowy (w oleju kokosowym) oraz mirystynowy i palmitynowy (w oleju palmowym) mają bowiem negatywny wpływ na rozwój chorób układu krążenia. SFA – nasycone kwasy tłuszczowe, LA – kwas linolowy, ALA – kwas a (alfa) linolenowy, MUFA - jednonienasycone kwasy tłuszczowe Na polskich stołach rządzą masło i margaryna. Czy można prosić o porównanie pochodzenia, składu i właściwości tych produktów? 
Aktualne zalecenia żywieniowe wskazują na konieczność ograniczania w diecie tłuszczu mlecznego w postaci masła i pełnotłustych produktów mlecznych. Badania 7 Countries Study oraz Projekt Północno Karelski pokazują związek pomiędzy spożyciem tłuszczu mlecznego i z nim nasyconych kwasów tłuszczowych (SFA), a chorobami układu krążenia. Także ugruntowanym poglądem jest, że spożycie masła podwyższa poziom LDL. Jednak wyniki najnowszych badań są w tym zakresie niejednoznaczne. Margaryny są natomiast produktami pochodzenia roślinnego, różnią się składem surowców i składem chemicznym. Dobrej jakości margaryna zawiera małe ilości nasyconych kwasów tłuszczowych oraz poniżej 1 proc. izomerów trans kwasów nienasyconych, które mają silniejsze działanie aterogenne niż kwasy nasycone. Niedawno opublikowane zostały najnowsze wyniki modelowego badania porównujące skutki wieloletniego spożycia masła i margaryny. Zgodnie z ich wynikami zauważono, że już tak niewielka zmiana nawyków żywieniowych, jak zastąpienie masła miękką margaryną, może przynieść więcej zdrowotnych korzyści, niż do tej pory sądzono – szczególnie w odniesieniu do chorób serca. Jest to pierwsze badanie modelowe bezpośrednio porównujące wpływ spożycia masła i margaryny na ryzyko wystąpienia zawału serca, dlatego jego wyniki powinny być poddane kolejnym weryfikacjom.  Czym różni się margaryna twarda od margaryny miękkiej? 
Margaryny miękkie (kubkowe), przeznaczone są głównie do smarowania pieczywa, a margaryny twarde (w kostkach) - pomagają w przygotowywaniu wypieków. Margaryna powstaje z połączenia oleju z wodą oraz innymi dodatkami. Jest to emulsja wody w oleju, ustabilizowana siecią kryształów tłuszczu. Aby olej z wodą się połączył, potrzebny jest do tego składnik pomagający wymieszać się tym składnikom. Najczęściej używana jest do tego lecytyna (naturalnie występująca np. w jaju kurzym oraz olejach roślinnych). Inne składniki dodawane do margaryny to sól, substancja regulująca kwasowość i stabilność produktu (np. kwasek cytrynowy), barwniki, aromaty oraz witaminy (A i D, oraz opcjonalnie E). Margaryny miękkie otrzymywane są metodą przeestryfikowania, natomiast niektóre twarde metodą uwodornienia z wykorzystaniem katalizatorów, m.in. niklu. Obecnie, większość produkowanych w Polsce margaryn powstaje bez wykorzystania częściowo utwardzonych olejów roślinnych, o których wiadomo, że są źródłem niekorzystnych dla zdrowia tłuszczów trans. W przypadku twardych margaryn, należy natomiast zawsze przed zakupem sprawdzić listę użytych składników i wybierać te produkty, w składzie których nie znajdziemy częściowo uwodornionych olejów roślinnych, o których wiadomo, że są źródłem tłuszczów trans. Na czym najlepiej smażyć, aby ta obróbka żywności mimo wszystko była odpowiednia? Które tłuszcze całkowicie nie nadają się do podgrzewania? 
Zasady zdrowego żywienia mówią, aby unikać smażenia, ale jeśli już ktoś koniecznie chce spożyć potrawę smażoną, to zalecamy olej rzepakowy. Na pewno do obróbki termicznej nie zaleca się olejów tłoczonych na zimno oraz tych które zawierają kwasy wielonienasycone (np. olej słonecznikowy czy z pestek winogron)."
http://kuchnia.wp.pl/jak-wybrac-dobre-i-wartosciowe-maslo-6054909428667521a,"Jak wybrać dobre i wartościowe masło? Codziennie smarujemy nim pieczywo, ale rzadko analizujemy jego skład. Które ma najmniej kalorii, a które najwięcej witamin? Katarzyna Bosacka przyjrzała się tym produktom. Codziennie smarujemy nim pieczywo, ale rzadko analizujemy jego skład. To błąd, ponieważ w gąszczu różnych smarowideł łatwo natknąć się na podróbki, które nie tylko są niesmaczne, ale przede wszystkim negatywnie wpływają na nasze zdrowie. Które ma najmniej  kalorii , a które najwięcej witamin? Katarzyna Bosacka w programie ""Wiem, co jem"" omówiła masło śmietankowe, ekstra i stołowe.  Lubisz żółty ser? Nie kupuj podróbek   Czy jesz zdrowy chleb?   Tym kieruj się przy zakupie jajek"
http://kuchnia.wp.pl/limonka-wartosci-odzywcze-wlasciwosci-lecznicze-kulinarne-zastosowanie-6110459238966913a,"Limonka – wartości odżywcze, właściwości lecznicze, kulinarne zastosowanie Limonka, zwana również limetką, jest bardziej zieloną i bardziej kwaśną kuzynką znanej nam wszystkim cytryny i coraz bardziej popularnym w Polsce cytrusem, wykorzystywanym w wielu deserach i napojach. Poznaj dobroczynne działanie limonki.   Limonka, tak jak  cytryna , pochodzi z rodziny rutowatych i obecnie uprawiana jest w rejonach tropikalnych bądź subtropikalnych, np. Indie, Chiny czy Meksyk. Drzewo limonkowe dorasta do 5 metrów, a jego owoce są mniejsze od cytryn, bardziej okrągłe, o zielonkawej skórce, rzadziej żółte, chociaż np. odmiany rosnące w Indonezji mogą być jasnożółte i znacznie większe. Limonka ma cieńszą skórkę, dlatego częściej się psuje i jest bardziej podatna na choroby, niemniej jednak niczym nie ustępuje swojej żółtej kuzynce. Limonki są od cytryn bardziej kwaśne, bardziej aromatyczne, zawierają mniej soku niż cytryny, toteż znalazły szerokie zastosowanie w kuchni.  Skład chemiczny limonki jest bardzo podobny do składu chemicznego cytryny. Limonka jest bogatym źródłem  wapnia , fosforu,  potasu ,  witamin z grupy B , i – co ważne – jest bogata w  witaminę C . Limetka zawiera także  flawonoidy , które chronią nas przed szybkim starzeniem się oraz zapobiegają rozwojowi komórek nowotworowych. Limonka to bardzo aromatyczny owoc, zawiera bardzo dużo olejków eterycznych oraz kwasów owocowych. Jest również cytrusem sprzyjającym utrzymywaniu odpowiedniej dla nas wagi. W 100 gramach jej jadalnej części zawierać się może ok. 40 kcal, w tym około 10 g węglowodanów.  Limonka, tak jak cytryna, jest doskonałym produktem wzmacniającym naszą odporność i chroniącym przed drobnoustrojami, dzięki temu, że zawiera w sobie dużo witaminy C. Zatem regularne spożywanie limonki w różnej postaci, np. razem z wodą mineralną, może skutecznie zapobiec rozwojowi  przeziębienia  albo grypy. Limonka także ma właściwości alkalizujące, które przywracają w organizmie prawidłową równowagę kwasowo-zasadową, dlatego jej spożywanie polecane jest przy dolegliwościach wynikających z zakwaszenia organizmu. Limonka to owoc pomagający w odtruwaniu organizmu i dzięki małej wartości energetycznej jest świetnym środkiem na oczyszczenie i  odchudzanie . Podobnie jak cytryna, limonka korzystnie wpływa na stan skóry, gdyż jej działania przeciwutleniające zapobiegają starzeniu.  Limonka przede wszystkim znalazła zastosowanie jako składnik wielu  soków  i  alkoholi , w tym znanym nam wszystkim drinku  mojito , który pochodzi z Kuby i który początkowo pijany był przez piratów. Mojito zawdzięcza swój orzeźwiający smak właśnie dzięki aromatycznym sokom z limonki i przetartych liści  mięty , dlatego uwielbiany jest do dziś. Limonka, tak jak każdy owoc, jest doskonałym dodatkiem do wielu deserów, np. orzeźwiających  sorbetów , idealnych na upalne dni, bądź przeróżnych ciast i  konfitur . Okrągły kształt limonki i jej jasna barwa bardzo często przywodzi na myśl słoneczne wakacje, dlatego często pełni funkcję dekoracyjną wraz z kolorową słomką i palemką. Sok z limonki świetnie komponuje się z różnymi  rybami i owocami morza ."
http://kuchnia.wp.pl/gdzie-kryje-sie-sol-6054905351091329a,"Gdzie kryje się sól? Chlorek sodu, czyli związek nazywany powszechnie solą kuchenną, jest jedną z najpopularniejszych przypraw. Poza poprawą smaku dostarcza on również ważnych do prawidłowego funkcjonowania organizmu jonów sodu i chloru. Niestety spożycie soli często znacznie przekracza bezpieczną dzienną dawkę, a to niekorzystnie odbija się na stanie zdrowia. Czy wiesz, w których produktach kryje się najwięcej soli? Rola sodu  Sód jest pierwiastkiem wspomagającym pracę układu nerwowego oraz sprawność mięśni. Wraz z jonami chloru odpowiada ponadto za prawidłową gospodarkę płynami i równowagę kwasowo – zasadową. W związku z tym, że jony chloru i sodu występują w wielu produktach spożywczych, ich niedobory w diecie zdarzają się rzadko. Najczęściej dochodzi do nich podczas zwiększonej utraty płynów, np. w wyniku intensywnego pocenia się, wymiotów czy biegunek. Mogą one wystąpić również w trakcie głodówek, podczas stosowania leków moczopędnych i środków przeczyszczających oraz w stanach patologicznych organizmu (choroby nerek, niedoczynność kory nadnerczy, obrzęki). Na co dzień znacznie bardziej jesteśmy narażeni na nadmierne spożycie sodu, które sprzyja rozwojowi nadciśnienia tętniczego! Znaczna ilość soli wpływa również na wzrost wydalania wapnia wraz z moczem, zwiększa ryzyko wystąpienia udaru mózgu, niewydolności serca i kamicy nerkowej. Działanie chlorku sodu może prowadzić ponadto do uszkodzeń błony śluzowej, co sprzyja rozwojowi nowotworów żołądka. Gdzie się kryje sól? Ilość soli stosowanej do przyprawiania oraz tej zawartej w produktach spożywczych nie powinna przekraczać 5g dziennie (ok. 2/3 płaskiej łyżeczki). Zgodnie z normami żywienia wystarczające dzienne spożycie sodu dla osób dorosłych mieści się z kolei w przedziale 1400 – 1500 mg. Taka ilość znajduje się przykładowo łącznie w 100 g chleba, 80 g sera żółtego, 40 g polędwicy i 10 g majonezu. Na co dzień ilość sodu znajdująca się w naszym menu, jest często nawet kilkakrotnie wyższa, niż ta uznawana za niezbędną do prawidłowego funkcjonowania! Warto zatem zapoznać się z listą produktów szczególnie bogatych w ten składnik, a następnie ograniczyć ich ilość w diecie. Do prawdziwych rekordzistów pod kątem zawartości sodu zaliczyć można: trwałe wędliny, solone śledzie, mieszanki przyprawowe oraz słone pieczywo. Wymienione produkty zawierają zazwyczaj ponad 1200 mg sodu w 100g! Sporą zwartością sodu, wynoszącą średnio ponad 400 mg/100g, charakteryzują się również: sery żółte, sery topione, wędliny, konserwy mięsne i rybne, kwaszone ogórki, keczup, musztarda, wędzone ryby, pieczywo, gotowe dipy, sosy i zupy w proszku. Produkty, które dostarczają średnio między 100 – 400 mg sodu w 100g to z kolei m.in.: świeże sery, część pieczywa i ciast, konserwy warzywne, kwaszona kapusta, niektóre przetwory rybne. Wskazówki przydatne w twojej kuchni! - Zmniejszaj stopniowo ilość soli dodawanej do potraw. Jeśli jest jej tylko nieco mniej, nie zauważysz różnicy w smaku. Postępując w ten sposób, z czasem bez większych wyrzeczeń możesz znacznie zmniejszyć ilość soli w diecie.
- Podczas przygotowania potraw wykorzystuj naturalne przyprawy ziołowe i korzenne. Pamiętaj, że gotowe mieszanki przyprawowe i kostki rosołowe często zawierają znaczne ilości soli!
- Sosy do sałatek przygotuj na bazie naturalnego jogurtu, soku z cytryny, octu balsamicznego lub jabłkowego. Doskonałym dodatkiem poprawiającym smak sałatek jest również oliwa smakowa. Do jej przygotowania możesz wykorzystać czosnek, papryczkę chili lub zioła.
- Mięsa marynuj przed obróbką termiczną w winie, occie lub oliwie z dodatkiem naturalnych przypraw.
- Na rynku dostępne są specjalne sole dietetyczne, w których jony sodu zastąpiono częściowo jonami potasu lub magnezu.
- Gotując na parze, wydobędziesz z produktów naturalne smaki i aromaty. Karolina Malecka, specjalista ds. żywienia człowieka"
http://kuchnia.wp.pl/chili-wlasciwosci-i-zastosowanie-ostrej-papryki-6054912721052801a,"Chili - właściwości i zastosowanie ostrej papryki Na temat ostrych papryczek chili przez lata pojawiło się mnóstwo mitów i nieprawdziwych informacji. Dziś wiadomo, że warzywa te stanowią nie tylko cenny dodatek do wielu potraw, ale też wykazują pewne zdrowotne właściwości. Warto zatem przekonać się do ich ognistego smaku i wprowadzić je do codziennego menu. Dawniej wierzono, że papryczki chili mogą być niezwykle szkodliwe dla naszego zdrowia. Co więcej, pojawiały się również głosy oskarżające to warzywo o zły wpływ na ludzkie dusze! Nowsze badania wykazują jednak, że chili w gruncie rzeczy korzystnie wpływa na funkcjonowanie organizmu. Oprócz tego stanowi podstawowy element wielu dań kuchni narodowych, które tak chętnie odkrywamy w ostatnim czasie. Pod ogólnym pojęciem papryczek chili kryje się wiele ich rodzajów i odmian. Różnią się one od siebie rozmiarem, kształtem, a przede wszystkim poziomem ostrości. Ten ostatni określa się na podstawie tzw. skali Scoville’a – specjalnej gamy pikantności opracowanej przez chemika Wilbura Scoville’a, mierzącej zawartość kapsaicyny w danym produkcie lub substancji. To właśnie ten związek odpowiedzialny jest ostrość m.in. papryczek chili. Daną wartość podaje się w specjalnie opracowanych jednostkach pikantności – SHU. Jedną z najpopularniejszych papryk tego rodzaju jest z pewnością jalapeño. To niewielkich rozmiarów (5-10 cm wysokości) warzywo o barwie zielonej lub czerwonej jest częstym dodatkiem dań kuchni meksykańskiej. W skali pikantności Scoville’a papryczka ta lokuje się w przedziale 2 500 – 8 000 SHU, czyli w czwartej od końca grupie ostrych produktów. Dla porównania, najmniej pikantna w skali słodka papryka roczna osiąga wartość 0. Obecnie jalapeño hoduje się w Meksyku oraz w Stanach Zjednoczonych.
Innym przykładem popularnej odmiany papryki chili jest piri-piri. Rośnie ona na niewielkich krzewach, osiągających maksymalnie 120 cm wysokości, a jej uprawy występują w kilku afrykańskich krajach (m.in. w Ugandzie, Ghanie, Mozambiku i Nigerii). Sama papryczka jest niewielkich rozmiarów – mierzy sobie około 2 centymetrów długości i wykorzystywana jest chociażby w wielu daniach kuchni portugalskiej. Nikogo niech nie zwiedzie jednak niezbyt imponująca wielkość warzywa - w skali ostrości Scoville’a osiąga ona wartość ponad 100 000 SHU. Wśród innych popularnych typów papryczek chili znajdują się również jej odmiany cayenne (z wartość SHU ok. 30 000), tabasco (2 500 - 8 000 SHU) oraz pepperoni (100 – 500 SHU). Papryczki chili wykazują wiele prozdrowotnych właściwości. Wszystko to za sprawą bardzo urozmaiconego składu – chili bogate są chociażby w witaminę C (w 100 gramach znajduje się aż 240% dziennego zapotrzebowania tej substancji), witaminę A, B6, żelazo, magnez, a także potas i mangan. Oprócz tego nie można zapomnieć o wspomnianej już kapsaicynie, która odpowiada za ostry smak papryczek. Badania wykazują, że przyspiesza ona spalanie tłuszczu (przez zwiększenie tempa metabolizmu) i świetnie wspomaga odchudzanie. Papryczki są także niskokaloryczne i zawierają sporo błonnika. Dodatkowo należy wspomnieć o antyrakowych właściwościach kapsaicyny – świadczyć o nich może chociażby niska zachorowalność na nowotwory w Meksyku i innych krajach, których narodowe kuchnie opierają się na ostrym smaku papryczek chili. Kapsaicyna ma także zbawienny wpływ przy zwalczaniu wrzodów żołądka. Wśród innych leczniczych właściwości papryczek chili wymienia się również wspomaganie pracy układu krążenia, działanie antybólowe (np. 
migreny), pozytywny wpływ na układ odpornościowy oraz zmniejszanie poziomu cholesterolu. Mimo wszystko warto znać umiar w spożywaniu chili. Niektóre z odmian są na tyle ostre, że mogą skutecznie podrażnić naszą skórę, kubeczki smakowe oraz przełyk. Oprócz tego istnieją dowody poparte badaniami, które wykazują, że nadmierne jedzenie ostrych papryk może przyczynić się do zachorowania na raka okrężnicy lub żołądka. Chili stosowane jest przede wszystkim w tych kuchniach narodowych, których dania cechują się ostrym smakiem. Z pewnością doskonale sprawdzi się ona podczas przygotowywania dań rodem z Meksyku, Portugalii, Indii i Dalekiego Wschodu. Dzięki nim przygotować można między innymi różnego rodzaju sosy i salsy (np. tabasco), idealnie nadają się jako dodatki do marynat do mięs, a także wielu innych dań. Nikt nie wyobraża sobie chyba prawdziwych  meksykańskich enchiladas  lub klasycznych tortilli bez pikantnego smaku chilli. Papryczka (zarówno w formie sproszkowanej przyprawy, jak i w postaci świeżego warzywa) doskonale nadaje się także do dań z innych tradycji kulturowych. Dodać można je np. do leczo (przepis na to danie znajdziesz tutaj:  http://kuchnia.wp.pl/rozgrzewajace-leczo-z-chili-6063489348383361c ). Papryczka chili świetnie spisuje się przy daniach, które z 
założenia mają mieć ognisty charakter. Ostatnimi czasy znajduje ona również zastosowanie w cukiernictwie – idealnie komponuje się chociażby z ciemną czekoladą! •  Sos  chili
• Enchiladas
• Chili Con Carne
• Leczo
• Pikantny  kurczak 
•  Zupa  meksykańska
• Czekoladowy sos chili
• Meksykańskie tortille Obecnie najostrzejszą papryką chili jest Carolina Reaper. Ta specjalnie wyhodowana przez Eda Currie’go odmiana osiąga w skali Scoville’a wartość 1 569 300 i znajduje się w Księdze Rekordów Guinnessa jako najostrzejsza papryczka świata. Według tej samej gamy najbardziej pikantną substancją świata jest czysta kapsaicyna, która osiąga wartość 15 000 000 – 16 000 000. Drugie miejsce w tym zestawieniu zajmują kapsaicynoidy (8 600 000 – 9 100 000), a trzecie używany do samoobrony gaz pieprzowy (2 500 000 do 5 000 000).
Wojciech Chentkiewicz"
http://kuchnia.wp.pl/popcorn-zdrowa-przekaska-6054904796673153a,"Popcorn zdrową przekąską Choć większość ?szybkich? przekąsek, które można znaleźć na sklepowych półkach trudno uznać za zdrowe - popcorn jest wyjątkiem. Do tej pory stawiany był w równym rzędzie z czekoladowymi batonikami, kanapkami typu fast-food i napojami gazowanymi. Okazuje się jednak, że tą opinią bardzo krzywdziliśmy ten popularny smakołyk. Dobre imię popcornowi przywrócili amerykańscy naukowcy, których badaniami  kierował dr Joe Vinson, chemik z University of Scranton. Pozbywszy się uprzedzeń, postanowili zajrzeć w głąb nieregularnych kukurydzanych prażynek i znaleźli tam to, co najlepsze. Popcorn jako produkt pochodzący z pełnego ziarna, jest bogaty w błonnik. To jednak nie było żadnym zaskoczeniem. W przeciwieństwie do odkrycia, że białe chrupki zawierają duże ilości przeciwutleniaczy - polifenoli. ""Odkryliśmy, że popcorn, a także płatki śniadaniowe zawierają w jednym gramie tyle samo polifenoli, co owoce i warzywa"" - powiedział dr Vinson, cytowany przez serwis EurekaAlert. Zdaniem naukowca poziom przeciwutleniaczy jest tak wysoki, gdyż takie chrupki są pokarmem mało przetworzonym, co znaczy, że są równie zdrowe jak kukurydza i nie tracą zawartych w niej dobroczynnych substancji.   Obecność polifenoli w popcornie to naprawdę doskonała wiadomość. Te przeciwutleniacze wymiatają z naszego organizmu wolne rodniki, które mogą powodować choroby serca, nowotwory i przyśpieszają proces starzenia. Wyniki badań dr Vinsona, nie powinny jednak sprawić, że od dziś będziemy zajadać się popcornem bez umiaru. Warto pamiętać, że to przekąska raczej kaloryczna. 100 g prażonej kukurydzy to około 400 kcal. Jeśli więc w kinie planujemy zjeść kubełek tego przysmaku, potraktujmy go jako kolację i po seansie zrezygnujmy z restauracji. Najzdrowszy jest popcorn z maszynki do prażenia na gorące powietrze, przygotowywany bez użycia tłuszczu i serwowany bez dodatków - soli, karmelu, cukru, sera czy majonezu. Nie wszyscy jednak są w stanie polubić tak przygotowaną przekąskę. Większość amatorów prażonej kukurydzy nie wyobraża sobie je bez oliwy czy oleju i oczywiście soli. Jednak przygotowując popcorn rozsądnie będzie użyć minimalnej ilości tłuszczu, a sól dodać faktycznie tylko do smaku (czyli odrobinę).  Najlepiej przygotować przekąskę z czystych ziaren. Zanim sięgniemy po gotową mieszankę, którą w opakowaniu wkładamy do mikrofalówki i czekamy, aż wypełni się popękanymi ziarnami - przeczytajmy dokładnie jej skład. Ilość tłuszczu (utwardzonego tłuszczu roślinnego) jest w niej niestety bardzo duża. Osoby, do których nie przemawiają liczby, powinny poświęcić jedno opakowanie i otworzyć je „na zimno”, by przekonać się, co jest w środku. Ziarna kukurydzy oblepione twardym tłuszczem z pewnością przemówią do naszej wyobraźni. AD/mmch Polcecamy również:  Tym najlepiej zastąpisz ciastko   10 zaskakujących rzeczy, które świetnie smakują z czekoladą   Dlaczego nie należy dodawać miodu do gorącej herbaty?"
http://kuchnia.wp.pl/jedzenie-ktore-nie-tylko-syci-6054909351998593a,"Jedzenie, które nie tylko syci Nasze myślenie o żywności często sprowadza się do kwestii - co dziś zjeść na obiad? Ewentualnie, jeśli dbamy o linię, zastanawiamy się po co by sięgnąć, żeby nie było to zbyt kaloryczne albo zbyt ciężkostrawne. Mimo, iż pojawiające się masowo w różnych źródłach informacje czy zwiastuny zachęcają nas do tego, by przywiązywać większą wagę do tego co jemy, to często zwyczajnie nie mamy na to czasu. Nasze myślenie o żywności często sprowadza się do kwestii - co dziś zjeść na obiad? Ewentualnie, jeśli dbamy o linię, zastanawiamy się po co by sięgnąć, żeby nie było to zbyt kaloryczne albo zbyt ciężkostrawne. Mimo, iż pojawiające się masowo w różnych źródłach informacje czy zwiastuny zachęcają nas do tego, by przywiązywać większą wagę do tego co jemy, to często zwyczajnie nie mamy na to czasu. I choć zdajemy sobie sprawę z tego, że dobre samopoczucie zależy w dużej mierze od tego co stanowi podstawę naszej diety, to jednak niełatwo zapamiętać te wszystkie nowinki i sensacyjne doniesienia. Jeszcze większym wyzwaniem wydaje się być samo wprowadzenie zmian w życie. Pomimo tego warto zapamiętać hasło „żywność funkcjonalna"", bo w przyszłości będzie pojawiać się ono coraz częściej.   Żywność = naturalne lekarstwo Żywność funkcjonalna jest swego rodzaju kwintesencją tego co powinno znaleźć się w menu, by skutkowało to pozytywnym wpływem na nasze zdrowie. Dokładniej rzecz ujmując termin ten odnosi się do środków spożywczych, które poza wartościami odżywczymi i walorami smakowymi niosą za sobą korzyści zdrowotne - wpływają na dobre samopoczucie, sprawność fizyczną czy wzmocnienie odporności. Równie ważne też pozostaje dobrodziejstwo płynące z jej głównych składników odżywczych - węglowodanów, tłuszczów, białek, składników mineralnych i witamin. Żywność funkcjonalna, to całe grupy żywności, takie jak owoce i warzywa, których nie trzeba w żaden sposób wzbogacać, by ich konsumpcja przekładała się bezpośrednio na pożytek dla naszego organizmu. W tym wypadku chodzi raczej o to, by poznać dokładnie ich skład oraz wpływ występujących w nich związków na nasze zdrowie. Można tu przywołać przykład choćby fitoestrogenów czy antyoksydantów występujących w owocach i warzywach, takich jak choćby likopen znajdujący się w pomidorach. Oprócz tego do żywności funkcjonalnej zaliczamy pokarmy, które celowo zostały wzmocnione, czy raczej wzbogacone o konkretne składniki odżywcze. Tendencja ta stała się na tyle silna, że na rynku wciąż pojawiają się nowe produkty opracowywane z naciskiem na to, by oprócz walorów smakowych czy odżywczych, dostarczały one konsumentom coś jeszcze - konkretną korzyść. Oto prosty przykład - w dzisiejszych czasach zwykły jogurt nie jest już tak atrakcyjny, jak jogurt z koenzymem Q10, który zapewni nam młody wygląd. Doskonały produkt typu 2w1, odpowiadający wymogom XXI w. Tak naprawdę nic nowego? Co ciekawe koncepcja żywności posiadającej „moc uzdrawiania"" nie jest nowa. W pewnych kulturach, szczególnie wschodnich, teoria o znaczącym wpływie tego co jemy na nasze zdrowie jest znana od wieków. Współcześnie jednym z prekursorskich działań w dziedzinie produkcji tego typu żywności, było dodanie jodu do soli, co miało na celu zapobieganie powszechnie występującym problemom z tarczycą.  Obecnie ulepszanie produktów spożywczych stało się zjawiskiem powszechnym i pewne jest, że proces ten będzie się rozwijał. To przyszłość sektora spożywczego i konsumentów. Wszystko co dobre W związku z tym, że społeczeństwo jest coraz bardziej świadome istnienia prostej zależności między sposobem odżywiania a zdrowiem, cały czas wzrasta zapotrzebowanie na żywność funkcjonalną. Szybki postęp w nauce i technologii, zwiększenie kosztów opieki zdrowotnej, starzenie się społeczeństwa i moda na długowieczność są głównymi czynnikami wpływającymi na to, że dziedzina ta rozwija się tak prężnie. Jej największym atutem jest to, że odpowiada ona współczesnym realiom i potrzebom społecznym (często najpierw sztucznie wykreowanym). Warto również wspomnieć tu o tzw. nutroceutykach, które są blisko powiązane z żywnością funkcjonalną. Jest to produkt wyekstrahowany z żywności i ma postać farmaceutyczną. By to zilustrować weźmy luteinę, która ochroni oczy. Jest to składnik pokarmowy należący do grupy karetonoidów znajdujący się w owocach i warzywach, który działa jak specjalny filtr, absorbujący niebezpieczne promieniowanie i eliminujący wolne rodniki odpowiadające za uszkodzenia narządu wzroku. Można ją kupić i przyjmować w formie  tzw.  suplementów diety. Oto kilka innych przykładów żywności funkcjonalnej i nutroceutyków: -beta karoten - występuje w warzywach i owocach - neutralizuje wolne rodniki, które mogą powodować uszkodzenie komórek, - probiotyki - jogurty, nabiał - korzystnie wpływają na układ pokarmowy - fitoestrogeny - występują w soi - niwelują objawy menopauzy - czosnek - naturalny antybiotyk, m.in. obniża ciśnienie krwi i poziom złego cholesterolu - pomidory - są źródłem likopenu, karotenoidu chroniącego przed nowotworami. Aleksandra Dwórznik fot. Jupiterimages.com"
http://kuchnia.wp.pl/zdrowe-sniadania-ktore-wzmocnia-twoja-odpornosc-6066305907623041a,"Zdrowe śniadania, które wzmocnią twoją odporność Słodkości raczej nie kojarzą się ze zbilansowaną dietą. Zdrowy tryb życia nakazuje, by omijać tego rodzaju przyjemności szerokim łukiem.  Istnieją jednak pomysły, które śmiało możemy włączyć do swojego śniadaniowego menu. Kilka propozycji na zdrowe i pyszne słodkie śniadania przedstawiła w studiu „Dzień Dobry TVN”, aktorka Monika Mrozowska. Słodkości raczej nie kojarzą się ze zbilansowaną  dietą . Zdrowy tryb życia nakazuje, by omijać tego rodzaju przyjemności szerokim łukiem. Istnieją jednak pomysły, które śmiało możemy włączyć do swojego śniadaniowego menu. Kilka propozycji na zdrowe i pyszne słodkie śniadania przedstawiła w studiu „Dzień Dobry TVN”, aktorka Monika Mrozowska. Są smaczne, a do tego potrafią skutecznie wzmocnić naszą odporność. Te śniadania mogą być świetnym pomysłem na rozpoczęcie dnia. Są słodkie, ale tego rodzaju cukier, spożywany z umiarem, z pewnością nam nie zaszkodzi. Wśród zdrowych i odżywczych propozycji Moniki Mrozowskiej znalazły się kruche tartaletki z czarnym bzem i bezą, komosa ryżowa na słodko z rokitnikiem i malinami oraz budyń jaglano-bananowy z dziką różą. Jakie produkty zastąpiły masło, biały cukier i mąkę pszenną? Komosa ryżowa z rokitnikiem i malinami ( ok. 4 porcje) Składniki:
1/2 szklanki komosy ryżowej
1 i 1/2 szklanki wody
4 łyżki mleka kokosowego
2 duże dojrzałe banany
dżem 100% owoców Rokitnik
200 g malin (mrożonych)
garść pestek słonecznika Przygotowanie:
Komosę ryżową gotujemy na małym ogniu w wodzie ok. 20 minut. Po ugotowaniu dodajemy mleko kokosowe oraz zmiksowane banany oraz maliny i delikatnie mieszamy. Pestki słonecznika prażymy na suchej patelni. Komosę z owocami nakładamy do misek/ słoików, dodajemy po dużej łyżce rokitnika i posypujemy odrobiną pestek słonecznika. Kruche tarteletki z czarnym bzem i bezą Ciasto:
150 g mąki orkiszowej
50 g pestek słonecznika
100 g oleju kokosowego
4 łyżki miodu wielokwiatowego
1 żółtko Nadzienie:
dżem 100% owoców Czarny Bez Beza:
białka z 4 jaj
3 łyżki syropu z agawy
1 łyżeczka octu
1 łyżeczka mąki kukurydzianej Przygotowanie:
Pestki słonecznika mielimy i mieszamy w misce z przesianą mąką orkiszową. Dodajemy olej kokosowy, miód wielokwiatowy oraz roztrzepane żółtko i zagniatamy ciasto. Wstawiamy do lodówki do schłodzenia na 30 minut. Schłodzone ciasto wałkujemy, dzielimy na mniejsze kawałki, a następnie układamy w okrągłych, małych foremkach. Na górę nakładamy 1/2 cm warstwę czarnego bzu. Pieczemy w piekarniku w temperaturze 180 st góra/ dół ok. 25 minut. Białka ubijamy na sztywną pianę, następnie pomału dodajemy syrop z agawy, ocet i mąkę kukurydzianą i całość ubijamy. Następnie na ciasto nakładamy na górę ubitą pianę z białek. Wkładamy do piekarnika i pieczemy w temperaturze 140 stopni przez 30 minut góra/dół. Następnie wyciągamy do wystudzenia (przed wystudzeniem beza będzie miękka, po wystudzeniu będzie miała kruchą skorupkę). Budyń jaglano-bananowy (4 porcje) z dziką różą 1/2 szklanki kaszy jaglanej
1 i 1/2 szklanki wody
1/2 szklanki mleka kokosowego
kilka bananów Dodatki:
dżem 100% z owoców dzika róża
listki świeżej  melisy  Przygotowanie:
Kaszę jaglaną płuczemy, a następnie gotujemy około 10 minut w wodzie z mlekiem kokosowym, na małym ogniu, dodajemy banany. Do ugotowanej kaszy z bananami dodajemy  szafran  i miksujemy. Budyń jaglano-bananowy nakładamy do miseczek, a na wierzch nakładamy po łyżce dżemu z dzikiej róży. Posypujemy listkami świeżej melisy. POLECAMY RÓWNIEŻ:  Świąteczne ciasteczka korzenne   Wyjątkowe właściwości oleju z maku    Cukier waniliowy czy wanilinowy - czym się różnią?"
http://kuchnia.wp.pl/smietana-na-cenzurowanym-6054908585710209a,"Śmietana na cenzurowanym Używamy jej do sałatek, ciast, deserów. Jest dodatkiem do pierogów, placków, naleśników i zup. Bez śmietany trudno wyobrazić sobie wiele tradycyjnych, polskich potraw. Jednak czy sięgając po nią, zastanawiamy się, czy jest zdrowa? Wiele gospodyń jest zdania, że śmietana w kuchni jest niezastąpiona. Nie wyobrażają sobie korzystania z zamienników ani jej ograniczania. Niestety nadmierne spożycie niekorzystnie wpływa nie tylko na naszą sylwetkę. - Śmietana nie należy do najzdrowszych produktów. Owszem jest bogata w białko, węglowodany, wiele składników mineralnych czy witamin, jednak bardzo duża zawartość nasyconych kwasów tłuszczowych i cholesterolu powoduje, że powinna ona być ograniczana do minimum w codziennym menu. Nie należy śmietany traktować jako źródła witamin i minerałów, ponieważ niekorzystny wpływ tłuszczów zwierzęcych zdecydowanie przewyższa jej pozytywne strony – tłumaczy Sandra Nowacka-Jaskólska, dietetyk z Kliniki Invicta w Warszawie. Wielbiciele okraszania potraw śmietaną z pewnością będą dociekali, jaki może mieć wpływ na organizm łyżka dodana do zupy czy polanie nią naleśników z serem. - Śmietana zawiera tłuszcz pochodzenia zwierzęcego, dlatego spożywana często, nawet w najmniejszych ilościach, może być przyczyną zbyt wysokiego poziomu złego cholesterolu LDL. Spożywanie jej znacznie zwiększa prawdopodobieństwo wystąpienia chorób układu krążenia – wyjaśnia dietetyk. Którą śmietanę wybierać? Na sklepowych półkach nie brakuje różnych rodzajów produktu. Różnią się nie tylko wielkością opakowania, nazwą producenta i przeznaczeniem. Gdy zaczniemy dokładnie czytać etykiety, okazuje się, że różnice między poszczególnymi śmietanami są znaczne. Śmietanę dzieli się ze względu na zawartość tłuszczu. Do zup i sosów najczęściej wykorzystuje się tą 12-procentową. Najbardziej „klasyczna” osiemnastka wykorzystywana jest do ciast, deserów, sosów, koktajlów czy sałatek. Ta o zawartości tłuszczu ok. 25-28 proc. najlepsza jest do produkcji masła, natomiast do kremów i ciast stosuje się tzw. kremówkę, czyli 36 proc. Oprócz zawartości tłuszczu, przy wyborze śmietany należy zwrócić uwagę na dodatki opisane na etykiecie. Wielu producentów do swoich wyrobów dodaje stabilizatory i zagęstniki. Starajmy się wybierać śmietany bez dodatków lub o jak najmniejszej ich liczbie. W przypadku bitej śmietany zdecydowanie najlepiej omijać najszybsze rozwiązania, czyli śmietanę w sprayu czy w proszku. Tego typu produkty są wysoko przetworzone przemysłowo. Zawarte w nich emulgatory, aromaty, cukier, stabilizatory i inne dodatki mają niekorzystny wpływ na nasze zdrowie. W śmietanie znajdziemy na przykład związek oznaczony numerem E410, czyli środek zagęszczający, stabilizator i emulgator. To mączka chleba świętojańskiego, która w wysokich stężeniach może powodować wzdęcia. Inną „niespodzianką” może być E1422, czyli substancja zagęszczająca, kryjąca się pod nazwą skrobia modyfikowana kukurydziana. Warto wczytywać się w skład każdej śmietany, bo może ona zawierać substancje dodatkowe lub nie zawierać ich w ogóle. A może lepiej ją czymś zastąpić? - Walory smakowe śmietany w wielu przepisach są niezastąpione, jednak należy pamiętać, że możemy wybierać odmiany o jak najniższej zawartości tłuszczu. Aby takiej zmiany nie odczuć zbyt drastycznie, zmniejszajmy procentowość stopniowo. Z 36 proc. przejdźmy na 18 proc., a dopiero potem na 12 proc. Najzdrowszym krokiem dla naszego zdrowia byłaby zamiana śmietany na jogurt naturalny lub coraz częściej pojawiającą się śmietanę ekologiczną, wzbogaconą zdrowymi tłuszczami roślinnym – mówi Sandra Nowacka-Jaskólska. ml/mmch/kuchnia.wp.pl"
http://kuchnia.wp.pl/zwykly-aminokwas-zwalcza-otylosc-6054906286715521a,"Zwykły aminokwas zwalcza otyłość Arginina, jeden z 20 aminokwasów tworzących białka, może pomóc w walce z otyłością spowodowaną objadaniem się - zaobserwowali badacze z USA. Artykuł na ten temat zamieszcza pismo ""Journal of Nutrition"". Arginina, jeden z 20 aminokwasów tworzących białka, może pomóc w walce z otyłością spowodowaną objadaniem się - zaobserwowali badacze z USA. Artykuł na ten temat zamieszcza pismo ""Journal of Nutrition"". Naukowcy z Texas A&M University oraz University of Maryland prowadzili badania na szczurach, z których połowa była na diecie niskotłuszczowej, a połowa na diecie bogatej w tłuszcze. Przez 12 tygodni wszystkim gryzoniom podawano aminokwas argininę. Jest to jeden z 20 aminokwasów uważanych za podstawowe jednostki budulcowe białek. Do pokarmów bogatych w ten aminokwas zalicza się owoce morza, mięso, orzechy i nasiona, glony oraz białka z soi i ryżu. Po tym okresie szczury jedzące chudo straciły 65 proc. tkanki tłuszczowej, a szczury na diecie tłustej - 63 proc. Długotrwałe podawanie aminokwasu nie powodowało żadnych szkodliwych skutków w obu grupach. Jak przypominają naukowcy, we wcześniejszych badaniach na świniach, dodatek argininy do diety pobudzał przyrost masy mięśni kosztem tkanki tłuszczowej. Nie miał jednak wpływu na ostateczną masę ciała. Badacze spekulują, że arginina pobudza syntezę białek tkanki mięśniowej, co wymaga dużych ilości energii. Pod wpływem tego aminokwasu energia z pożywienia jest więc raczej zużywana na rozwój beztłuszczowej masy ciała, niż na wzrost tkanki tłuszczowej. Jak ocenia biorący udział w badaniach dr Guoyao Wu z Texas A&M University, odkrycie to może bezpośrednio pomóc w zwalczaniu otyłości u ludzi. Jest to ważne ze względu na obecną epidemię otyłości na świecie. Naukowcy już planują przeprowadzić testy kliniczne z argininą na otyłych dzieciach w wieku szkolnym oraz na otyłych dorosłych. (PAP) Zobacz w innych serwisach:  Zdrowa i smaczna dieta odchudzająca   Królowa wśród warzyw"
http://kuchnia.wp.pl/warzywa-straczkowe-co-warto-o-nich-wiedziec-6054906106692225a,"Warzywa strączkowe - co warto o nich wiedzieć? Katarzyna Bosacka wzięła pod lupę warzywa strączkowe, które powinny znaleźć się w naszej codziennej diecie. Wyjaśniła jak wybierać te produkty, jak je przechowywać, przygotowywać i doprawiać, aby były smaczne i czerpać jak najwięcej z ich prozdrowotnych właściwości.  Fasolka szparagowa - przepisy i porady   Jak gotować bób, aby nie powodował wzdęć?   7 warzyw najlepszych na odchudzanie"
http://kuchnia.wp.pl/co-zrobic-by-fasola-nie-wzdymala-moczenie-to-zly-pomysl-6071243963249281a,"Co zrobić, by fasola nie wzdymała? Moczenie to zły pomysł Jak gotować fasole, wyjaśnili Janina Molek i Mikołaj Rey. Miłośniczka fasoli Janina Molek i poszukiwacz smaków Mikołaj Rey opowiedzieli o właściwościach fasoli. Jak się okazało, to mit, że fasola jest ciężkostrawna. Za jej wzdymające właściwości odpowiedzialne jest złe przyrządzanie przysmaku. Fasoli nie należy moczyć, gdyż wtedy fermentuje. Najlepiej do gotującej się wody po pewnym czasie dolać zimnej wody. Czynność powtórzyć kilka razy. POLECAMY:  Jak kupować warzywa jesienią i zimą?   Czy hummus jest zdrowy?   Falafel - przepis na idealny kotlet bez mięsa"
http://kuchnia.wp.pl/czosnek-wartosci-odzywcze-wlasciwosci-zastosowanie-przepisy-6109088466265729a,"Czosnek – wartości odżywcze, właściwości, zastosowanie, przepisy Czosnek to nie tylko aromatyczny dodatek do dań słonych, ale także warzywo o dobroczynnym wpływie na zdrowie, szczególnie w przypadku przeziębienia i grypy. Czosnek wyróżnia się bardzo bogatą gamą wartości odżywczych. Zawiera między innymi białko, błonnik, związki śluzowe, pektyny i aminokwasy. Ponadto czosnek jest źródłem minerałów takich jak wapń, magnez, żelazo, fosfor, chlor, cynk oraz jod. Występują w nim również rzadko spotykane mikroelementy: nikiel, kobalt czy chrom. Poza tym czosnek dostarcza wielu witamin (A, PP, C, B1, B2). Jednak najcenniejszymi jego substancjami są olejki eteryczne zawierające allicynę i siarczki, które odpowiadają za charakterystyczny zapach i smak czosnku. Czosnek znany jest przede wszystkim jako naturalny antybiotyk. Skutecznie walczy z bakteriami infekującymi jamę ustną, narządy układu pokarmowego, drogi oddechowe i moczowe. Tym samym chroni organizm przed gruźlicą, wrzodami czy zakażeniem bakterią E.coli. Według wielu badań czosnek przeciwdziała również niektórym grzybom, wirusom i pasożytom. Co ciekawe, czosnek jest w stanie zwalczyć bakterie odporne na tradycyjne antybiotyki.
Ta sama substancja, która decyduje o bakteriobójczym działaniu czosnku (allicyna), wpływa także korzystnie na pracę serca i układ krwionośny. Przeciwdziała zakrzepom krwi, zbija zły cholesterol powodujący występowanie miażdżycy, obniża ciśnienie krwi i poprawia elastyczność tętnic.
W czosnku obecne są również antyoksydanty: usuwa tzw. wolne rodniki, które przyczyniają się do niszczenia błony komórek, a co za tym idzie zwiększają ryzyko pojawienia się nowotworów.
Czosnek szczególnie skutecznie przeciwdziała zmianom nowotworowym w obrębie układu pokarmowego.
Ma także pozytywny wpływ na poprawne działanie układu immunologicznego, a w postaci toniku działa kojąco na wypryski skórne oraz różnego rodzaju rany i urazy skóry. Czosnek jest warzywem kontrowersyjnym pod względem swojego smaku i zapachu - podczas gdy jedni nie tolerują jego charakterystycznego aromatu, dla innych jest składnikiem nieodzownym podczas gotowania.
Czosnek jest przede wszystkim doskonałą przyprawą, która nadaje daniom specyficzny aromat. Ciężko jest sobie wyobrazić bez niego potrawy kuchni włoskiej, szczególnie sos pomidorowy. Kilka ząbków czosnku wzmacni smak sosów, pieczonych i smażonych mięs, gulaszy. Doskonale nadaje się do dipów, past i masła czosnkowego.
Ze względu na swój leczniczy charakter czosnek znajduje zastosowanie w różnego rodzaju inhalacjach, naparach, maściach i syropach. Natomiast miłośnicy nietuzinkowych alkoholi najprawdopodobniej pochwalą smak nalewki czosnkowej.
Czosnek może być spożywany również na surowo przy akompaniamencie pomidorów czy wędlin. W takiej formie działa na nasze zdrowie najwydajniej. Należy jednak pamiętać, że zbyt duża jego ilość może prowadzić do nadmiernego rozrzedzenia krwi lub podrażnień żołądka.
Jednak cokolwiek by pisać o niepożądanych efektach spożywania czosnku, pewnym jest, że przy jedzeniu rozważnych ilości ma on więcej zalet niż wad."
http://kuchnia.wp.pl/czy-majonez-moze-byc-zdrowym-dodatkiem-6054905255543425a,"Czy majonez może być zdrowym dodatkiem? Najpopularniejszy z zimnych sosów. Ulubiony dodatek do sałatek i wielu innych potraw. Sięgamy po niego śmiało, bardzo często nie zdając sobie sprawy, że majonez to bomba kaloryczna. Dlatego używajmy go z umiarem. A najlepiej poszukajmy jego zamiennika. Wielu z nas nie wyobraża sobie kuchni bez majonezu. Od dziecka zajadamy się przecież sałatką warzywną wzbogaconą  sosem wyprodukowanym z żółtek, oleju, musztardy i przypraw. Znakomicie poprawia również smak innych dań i przekąsek, nawet zwykłych jajek na twardo. Kalorie na łyżce Pamiętajmy jednak, że jedzenie pysznego majonezu nie pozostaje bez konsekwencji dla zdrowia i sylwetki. - Płaska łyżka tradycyjnego majonezu to ok.  110 kcal i 12 g tłuszczu - wyjaśnia Katarzyna Majewska, dietetyczka z Centrum Naturhouse. - Trochę lepiej prezentują się te wartości w przypadku sosu w wersji light - 70 kcal i 8 g tłuszczu. Warto jednak wiedzieć, że w przypadku żywności „odchudzonej”, zmniejszenie ilości jednego składnika wiąże się ze zwiększeniem innego. W „lekkim” majonezie kaloryczny olej zastąpiono węglowodanami.
Producenci coraz częściej szukają rozwiązań problemów zdrowotno-dietetycznych. Dlatego na rynku pojawił się np. majonez zawierający niezbędne dla organizmu naturalne kwasy tłuszczowe omega-3 i omega-6, które pomagają zapobiegać arytmii serca, a także mają pozytywny wpływ na poziom cholesterolu we krwi. A jednak nie taki zły Nie zniechęcajmy się jednak całkowicie do tradycyjnego majonezu, ponieważ większość dostępnych na rynku sosów produkowana jest na bazie olejów roślinnych, bogatych w dobre kwasy tłuszczowe. To bardzo ważne źródło energii. Tłuszcze wspomagają wchłanianie wielu witamin, takich jak A, D, E oraz K. Utrzymują w dobrym stanie serce i naczynia krwionośne, zapewniają właściwe nawilżenie skóry, wspierają wytwarzanie składników hormonopodobnych, niezbędnych m.in. do regulacji ciśnienia i krzepliwości krwi, skurczów mięśni, temperatury ciała. Jedna łyżeczka majonezu dziennie nie powinna nam zatem zaszkodzić, może nawet stanowić ważny składnik zbilansowanej diety, polegającej na umiarkowanym spożywaniu różnorodnych, pełnowartościowych produktów. Jeśli nie majonez, to co? Warto również wiedzieć, czym zastąpić majonez, gdy chcemy obniżyć kaloryczność potraw i zawartość tłuszczów w diecie. - Najprostszym rozwiązaniem jest jogurt naturalny z dodatkiem przypraw. Najlepiej wybierać 2-procentowy o gęstej, kremowej konsystencji - radzi dietetyczka.  - Dobrym rozwiązaniem jest także organiczny majonez dla wegan, w którym zamiast jajek używa się oleju rzepakowego lub majonez z oliwy z oliwek (oliwa jest lepszym źródłem tłuszczów). Jeżeli lubimy smarować majonezem kanapki, wybierzmy organiczne masło, ewentualnie niskokaloryczną margarynę czy musztardę. W sałatkach spróbujmy zastąpić go sosami na bazie octu balsamicznego lub oliwy. Ostateczny bilans kaloryczny takiej zamiany będzie podobny, ale zawarte w occie i oliwie składniki wspomagają metabolizm i ułatwiają spalanie wyjątkowo opornego tłuszczu. Pomagają także dbać o cerę, stan włosów i paznokci. Ostatnio w sklepach pojawiły się alternatywne produkty „majonezopodobne”, które - według zapewnień producentów - są znacznie zdrowsze od tradycyjnego sosu. Jednak często, mimo mniejszej zawartości tłuszczu, zawierają dodatkowe składniki, mało korzystne dla naszego organizmu. Zdrowe przepisy Bardzo dobrym rozwiązaniem jest sporządzenie majonezu na własną rękę, używając do tego produktów, których pochodzenia i jakości jesteśmy pewni. W ten sposób unikniemy również niezdrowych konserwantów. Składniki:
– jajko
– żółtko
– czubata łyżeczka musztardy
– około 3/4 szklanki dobrego oleju
– łyżka soku z cytryny
– sól, pieprz Do wysokiego naczynia wbijamy jajko, dodajemy żółtko, sok z cytryny, przyprawy i musztardę. Miksujemy blenderem, a po chwili zaczynamy bardzo powoli dodawać olej. Całość miksujemy, aż majonez osiągnie pożądaną przez nas gęstość. Miłośników kulinarnych eksperymentów zachęcamy do przetestowania przepisów na bardzo smaczny majonez sojowy i kukurydziany. Składniki:
– pół szklanki mleka sojowego
– szklanka oleju
– łyżeczka musztardy
– łyżeczka soku z cytryny
– sól, pieprz
– ząbek czosnku Mleko sojowe, sok z cytryny, czosnek, musztardę i przyprawy miksujemy przez ok. 10 minut blenderem, aż masa stanie się puszysta. Później, nie przerywając miksowania, powoli dodajemy olej i mieszamy do uzyskania odpowiedniej konsystencji. Składniki:
– pół szklanki kaszy kukurydzianej
– 1/3 szklanki oleju
– 1/2 szklanki wody
– łyżeczka musztardy
– sok z cytryny
– sól, pieprz Kaszę kukurydzianą gotujemy w dwóch szklankach lekko osolonej wody. Jeszcze ciepłą miksujemy z wodą i powoli dolewamy olej. Na końcu dodajemy sok z cytryny i doprawiamy solą oraz pieprzem. Krótko miksujemy i dodajemy musztardę. Początkowo konsystencja majonezu może być rzadka, ale potem zaczyna on tężeć. Ewa Podsiadły-Natorska/mmch"
http://kuchnia.wp.pl/kukurydza-kalorie-gotowana-z-grilla-prazona-w-puszce-6110528030484097a,"Kukurydza – kalorie, gotowana, z grilla, prażona, w puszce Kukurydza jest zdrowa, sycąca i pełna błonnika. Poprawia pracę układu pokarmowego, przyspiesza trawienie i obniża poziom cholesterolu. Kukurydza to najpopularniejsze zboże na świecie. Jest bardzo wartościowa, a dodatkowo nie zawiera glutenu. Polskie uprawy nie mogą być modyfikowane genetycznie, rodzima kukurydza jest więc całkowicie bezpieczna dla zdrowia. Najsmaczniejsza jest kukurydza w kolbach, pełna  tu wstaw treść , lekkostrawnych tłuszczów i sycącego błonnika, poprawiającego trawienie. Zawiera witaminy z grupy B, wspomagające przemianę materii, miedź, ułatwiającą przyswajanie żelaza, regulującą pracę serca i mózgu, selen i kwas ferulowy, wpływające pozytywnie na układ odpornościowy i chroniące organizm przed szkodliwym oddziaływaniem wolnych rodników. Kukurydza obniża cholesterol, oczyszcza przewód pokarmowy z toksyn i uczestniczy w syntezie białek. Do gotowania nadają się zarówno młodziutkie kolby kukurydzy, którym wystarczy jedynie 5 minut od ponownego zagotowania wrzątku, jak i starsze, potrzebujące do kwadransa gotowania. Jeśli woda zostanie wcześniej posolona, a kukurydza w kolbach będzie trzymana w garnku zbyt długo, jej ziarna zaczną twardnieć. Po odcedzeniu można ja od razu podawać. Najpyszniejsza kukurydza na gorąco to ta z tłuszczem, solą i szczyptą parmezanu. Kolby ugotowanej kukurydzy doskonale pasują do kotletów mięsnych z cząstkami ziemniaków bądź pieczonych kiełbasek z cebulą i chlebem. Kukurydza jest warzywem, które idealnie nadaje się do grillowania. Nie warto usuwać wcześniej łupin – ochronią one ziarna przed działaniem temperatury i przypaleniem. Po kilkunastu minutach na ruszcie kolby kukurydzy z grilla są gotowe do podania. Wystarczy polać grillowaną kukurydzę odrobiną masła lub soku z limonki i posolić. Kukurydza z grilla będzie smaczna także ze słodkim sosem chilli, sosem barbecue lub dipem warzywnym. Ulubioną przekąska kinomanów jest popcorn – prażona kukurydza. Do jej przygotowania wybiera się specjalne odmiany kukurydzy. Ziarna poddawane są działaniu wysokiej temperatury, białkowo-skrobiowa masa wypychana jest na zewnątrz, sztywnieje i staje się chrupiąca. Samodzielnie przygotowana prażona kukurydza bez dodatku tłuszczu i soli jest zdrową przekąską, pełną błonnika i szybko sycącą. Gotowy popcorn występuje w rożnych wersjach, m.in. solonej, maślanej, serowej, toffi czy karmelowej. W USA kukurydzę jadano kiedyś na śniadanie jako przysmak z cukrem i śmietaną. |Wartość odżywczą i leczniczą kukurydzy w puszce można podnieść, łącząc kukurydzę w potrawach, np. w sałatkach, z produktami pełnymi uzupełniających się aminokwasów. Należą do nich przede wszystkim warzywa strączkowe, takie jak groszek, fasolka szparagowa, soczewica, fasola czy groch. Popularne są również sałatki z kukurydzy z dodatkiem sera żółtego lub szynki, ogórka konserwowego, czosnku oraz sosu majonezowego."
http://kuchnia.wp.pl/malina-wartosci-odzywcze-wlasciwosci-lecznicze-zastosowanie-przepisy-6110484508883073a,"Malina – wartości odżywcze, właściwości lecznicze, zastosowanie, przepisy Malina to owoc pełen witamin i wartości odżywczych. Co prawda najlepiej smakuje zerwany prosto z krzaka, jednak swoim smakiem urozmaici również wszelakie desery i ciasta. Ponadto, malina wykazuje wiele właściwości leczniczych. Zatem jest to owoc nie tylko smaczny, ale i zdrowy. Malina to roślina wieloletnia z rodziny różowatych. W Polsce jest pospolita na całym obszarze. Charakteryzuje się łodygą rosnącą do 2 m wysokości. Pędy maliny są łukowo zwieszone i pokryte kolcami. Owoce maliny są koloru czerwonego, puszysto owłosione. Posiada siatkowate i pomarszczone nasiona. Można wyróżnić wiele odmian maliny.  Malina to owoc bogaty w błonnik, pochodne cyjanidyny, olejek eteryczny, pektyny, cukry, związki śluzowe, lotne związki zapachowe i szereg witamin. Ponadto, zawiera kwasy organiczne: jabłkowy, cytrynowy i salicylowy, a także składniki mineralne takie, jak magnez, wapń i żelazo. Natomiast liście maliny bogate są w garbniki, kwasy organiczne, śluzy, żywice i dużą zawartość witaminy C. Owoce maliny są smaczne i pachnące. Można je spożywać na surowo, ale także z powodzeniem wykonywać z nich przetwory. Są idealne do soków, konfitur i dżemów. Suche owoce maliny nadadzą smak herbacie. Można udekorować nimi domowe wypieki, np. kruche ciastka z malinami. Będą wyśmienitym składnikiem sosu malinowego np. w roladzie czekoladowej. Można użyć ich jako jednego ze składników sałatki owocowej – istnej bomby witaminowej.  Ze względu na sporą ilość witamin owoce maliny mają działanie napotne i wzmacniające organizm.  Z kolei liście maliny przejawiają działanie wzmacniające, moczopędne, żółciopędne, przeciwbakteryjnie, przeciwzapalnie oraz poprawiają przebieg materii. Dzięki swoim właściwościom maliny polecane są w zwalczaniu gorączki, ponieważ pobudzają czynność gruczołów potowych, a parujący ze skóry pot – obniża temperaturę ciała. W stanach gorączkowych można stosować także napar z suszu owocowego i liści, bądź sok z malin. Między innymi dlatego produkuje się z nich syrop jako środek napotny. Sok z malin jest również dodawany do syropów zalecanych przy grypie i przeziębieniach. Suszone maliny, z kolei, stanowią składnik mieszanek napotnych i przeciwgorączkowych, a liście – moczopędnych i żółciopędnych. Zatem z powodzeniem można wykorzystywać maliny w leczeniu przeziębienia i infekcji wirusowych.  Dzięki zawartym w liściach malin garbnikom nie będą się rozwijały w organizmie bakterie jelitowe,  skutecznie zahamują również biegunkę.  Kolejnym zbawiennym działaniem malin jest łagodzenie bólów menstruacyjnych, dzięki wywoływaniu niewielkich rozkurczów mięśni gładkich, m. in. macicy.  Owoce maliny spożywane regularnie poprawiają pracę jelit i ułatwiają wypróżnianie.  Dzięki zawartości witaminy C malina regeneruje naskórek, rozjaśniają go i opóźniają proces starzenia. Kwas salicylowy normalizuje wydzielanie łoju. Ponadto, w kosmetyce (m. in. w  balsamach nawilżających) używa się oleju z** pestek malin**, który bogaty jest w kwasy tłuszczowe regenerujące naskórek i odżywiające go witaminy."
http://kuchnia.wp.pl/jablko-popularne-odmiany-wartosci-odzywcze-zastosowanie-przepisy-6110494200092801a,"Jabłko – popularne odmiany, wartości odżywcze, zastosowanie, przepisy Jabłka należą do jednych z najpopularniejszych owoców w Polsce, są bogate w składniki odżywcze, mają bardzo wiele odmian i liczne zastosowania w kuchni. Można natknąć się na wiele odmian jabłek. Niektóre z nich, na przykład jabłka stołowe jonatan, linda i red wealthy, są słosko-kwasne w smaku i mają słodki aromat, mogą być stosowane dowolnie, zarówno do jedzenia na surowo, jako dodatek do ciast, różnych dań i przetworów.  Do jedzenia na surowo najlepiej nadają się twarde, słodkie i soczyste odmiany jabłek deserowych, np. jonagold, delikates, ligol, rubin i golden delicious. Do produkcji przetworów, musów i ciast często wykorzystuje się kwaśne odmiany jabłek do obróbki termicznej: antonówkę i renetę. Wśród znanych gatunków jabłek pochodzenia polskiego można wymienić należącą do jabłek stołowych odmianę delikates (zielono-żółte jabłka), deserowe, korzenne w smaku jabłka ligol, oraz papierówki, jasne, żółte lub jasnozielonkawe jabłka dobre do obróbki termicznej. Jabłka występują w wielu odmianach, a każda ma swój charakterystyczny smak i kolor. Jednak poza walorami smakowymi i estetycznymi jabłka są źródłem wielu składników odżywczych. Po pierwsze są bogate w pektyny i błonnik, których najwięcej można znaleźć w skórce. Wspomagają pracę jelit i oczyszczają organizm ze szkodliwych substancji. Jabłka wspomagają odchudzanie, pomagają oczyszczać jelita i zapewniają uczucie sytości, dlatego są produktem pomocny w czasie diety. Mogą przeciwdziałać rozwijaniu się nowotworów przewodu pokarmowego. Dodatkowo jabłka obniżają poziom cholesterolu i pomagają regulować zawartość cukru we krwi. Jabłka zawierają przeciwutleniacze, które spowalniają procesy starzenia się w organizmie i działają korzystnie na komórki skóry. W jabłkach można znaleźć witaminę C, K, witaminy z grupy B i liczne minerały, jak choćby potas i żelazo i magnez. Ułatwiają wchłanianie wapnia, co wpływa na wzmocnienie zębów, włosów i paznokci, a zawarte w jabłkach polifenole zapobiegają cukrzycy, problemom z układem krążenia, a także chorobie Alzheimera czy Parkinsona. Co więcej, jabłka mogą być pomocne w odkwaszaniu organizmu. Jabłka można spożywać na wiele sposobów. Oczywiście idealne do jedzenia na surowo, ale można je też zapiekać, gotować i suszyć, dodawać do owsianek, tart, placków i racuchów, sałatek, ryżu i dań mięsnych. Chipsy z suszonych jabłek stanowią smaczną i zdrową przekąskę. Jabłka to podstawa szarlotki i jabłecznika, a także składnik wielu innych ciast. Można je również dodawać do sosu słodko-kwaśnego, a dobry dodatkiem do obiadu jest surówka z jabłka i marchewki. Z jabłek powstają pyszne soki i napoje, również alkoholowe: wina, nalewki i cydr. Z jabłek produkuje się również ocet jabłkowy – nie powinny jednak sięgać po niego osoby z wrzodami. CydrJabłecznikOcet jabłkowyPieczone jabłko"
http://kuchnia.wp.pl/kisiel-domowy-czy-ze-sklepu-zastosowanie-kulinarne-6110532148131457a,"Kisiel – domowy czy ze sklepu, zastosowanie kulinarne Kisiel jest uwielbiany przez dzieci i dorosłych. Rozgrzewa, chociaż może być także deserem na upalne, letnie dni. Pamiętajmy jednak, że kisiel kisielowi nierówny, a ten ze sklepu wcale nie musi być pełen zdrowych składników odżywczych.    Kisiel często kojarzy nam się z gotowym wyrobem w proszku, kupowanym w każdym sklepie. Jednakże kisiel to wbrew pozorom dosyć łatwy do przygotowania  deser  na bazie wszelkiego rodzaju  owoce  z dodatkiem  cukru , mąki ziemniaczanej i wody. Kisiel jest półpłynny, ma lekko kwaskowy smak, tradycyjnie podaje się go na zimno, jednak również może być deserem gorącym.** Domowy kisiel **przygotowuje się przez zagotowanie wody z owocami oraz roztworem mąki ziemniaczanej i wody; co najważniejsze, dzięki temu jest bardzo zdrowy i nie zawiera konserwantów i sztucznych wzmacniaczy smaku jak kisiel rozpuszczalny w torebkach. Oczywiście, gotowe desery w torebkach można jadać od czasu do czasu, jednak należy pamiętać, że nie dostarczą nam one tylu wartości odżywczych, co te wykonane w domowym zaciszu.  Producenci kisieli w torebkach prześcigają się w tworzeniu smaków z różnymi dodatkami, by zachęcać nas do kupowania. Jednakże tak jak każde tego typu produkty w postaci sypkiej i do przygotowania na szybko, tak i kisiel jest produktem wysoko przetworzonym, zawierającym mnóstwo konserwantów i sztucznych wzmacniaczy smaku. Wyrażeniem-pułapką jest tutaj „produkt o smaku”. Jeżeli na etykiecie jakiegokolwiek produktu widzimy te słowa, może to oznaczać, że mamy do czynienia z produktem, zawierającym jedynie niewielką część prawdziwych składników bądź koncentrat (w przypadku kisielu – owoców) i którego walory kolorystyczne i smakowe zawdzięczamy sztucznym składnikom. Co prawda, kisiele w torebkach nie są aż tak przepełnione szkodliwą chemią jak mogłoby się wydawać. Często dodaje się naturalne barwniki, jak np. koszenilę, czyli barwnik, który uzyskuje się z wysuszonych i zmielonych owadów czerwca kaktusowego bądź też kurkuminę, która jest składnikiem bardzo zdrowej przyprawy –  kurkumy . Należy jednak pamiętać, że obecność tych składników nie sprawi, że kisiel będzie bardziej wartościowy. Co więcej, kisiele ze sklepu są również bogate w cukry, a to nie sprzyja ani naszej sylwetce, ani zdrowiu ogólnie. Do domowych kisieli możemy dodać niewielką ilość cukru bądź w możemy go w ogóle nie dodawać, natomiast kiedy kupujemy kisiel w torebkach, nie mamy zbyt dużego wyboru.  Kisiel oczywiście można podawać jako samodzielny deser, na ciepło bądź na na zimno. Jednakże owoce lubią dodatki w postaci np.  przypraw korzennych , dlatego warto jest przy robieniu domowego kisielu sięgnąć po np.  cynamon , który – jak wiemy – świetnie komponuje się z  jabłkami . Do kisielu można także dodać całe owoce, by mógł nabrać nie tylko apetycznych kolorów, ale także ciekawego smaku. Do kisielu dodajemy oczywiście cukier, ale jeżeli nasza dieta jest go pozbawiona, możemy użyć  miodu  lub  ksylitolu , czyli naturalnego cukru brzozowego. Kisiel to także świetny dodatek do masy np.  ciast drożdżowych  czy przekładanych wafli."
http://kuchnia.wp.pl/produkty-mleczne-co-w-nich-siedzi-6054907523650689a,"Produkty mleczne - co w nich siedzi? Wielu z nas krzywi się na samo wspomnienie o mleku. Jednych prześladują ""kożuchy"", inni po prostu nie lubią jego smaku. Warto jednak po nie sięgnąć, bo to prawdziwa skarbnica substancji odżywczych. Jednak dla tych, którzy za nim nie przepadają, też jest rozwiązanie - fermentowane produkty. Mleko od zawsze uważano za niezwykle wartościowy napój, mimo że ostatnio przedstawia się je jako „białą truciznę”. Na temat wartości odżywczej mleka pojawia się coraz więcej opinii, mających niewiele wspólnego z prawdą. Nie należy zapominać, że już nasi dziadkowie mawiali, że gdy jest chleb i mleko, nie ma głodu. To przysłowie ma potwierdzenie w badaniach naukowych, które wykazały, że dorosłemu człowiekowi wystarczy ok. 900 g chleba i 1 litr mleka, aby przeżyć bez większego uszczerbku na zdrowiu przez wiele tygodni. Produkty mleczne zaliczane są do żywności najbardziej wszechstronnej pod względem wartości odżywczej. Stanowią dobre źródło pełnowartościowego białka, lekkostrawnego tłuszczu, laktozy, witamin z grupy B (zwłaszcza ryboflawiny), witamin rozpuszczalnych w tłuszczach (głównie A, D i E) oraz licznych składników mineralnych, spośród których na szczególną uwagę zasługuje wapń. Białka mleka zawierają niemal wzorcowy skład aminokwasowy, jedynie z niewielkim niedoborem aminokwasów siarkowych – tych dużo znajdziemy natomiast w białkach roślinnych. Jedzenie produktów o dużej zawartości białka roślinnego z niewielkim dodatkiem mleka lub jogurtu powoduje tzw. efekt uzupełnienia i tym samym przyczynia się do lepszego wykorzystania aminokwasów w organizmie na cele budulcowe. Witaminy zawarte w produktach mlecznych, takich jak kefiry i jogurty, powstają w wyniku działalności bakterii symbiotycznych. W wyniku fermentacji uwalniają one witaminy z grupy B, w szczególności B1 i B2. Mleko i jego przetwory są również zasobne w witaminy rozpuszczalne w tłuszczach. Zawierają witaminę A, karotenoidy oraz niewielkie ilości witaminy E, głównie w postaci alfa-tokoferolu. Zawartość witaminy A zależy od sposobu żywienia krów. Latem, gdy swobodnie wypasają się na świeżym powietrzu, korzystając z dobrodziejstw natury, jej poziom jest znacznie wyższy niż zimą.Składniki mineralne obecne w przetworach mlecznych to głównie: wapń, fosfor, potas, magnez oraz cynk. Jak wiemy, wapń jest składnikiem niezbędnym do prawidłowego rozwoju układu kostnego i przebiegu procesów metabolicznych. Nie bez powodu mamy podawały nam do posiłku szklankę mleka. To właśnie dzieci potrzebują najwięcej cennego wapnia. Mocne kości i zęby, sprawny układ nerwowy czy też dobry nastrój – to tylko niektóre elementy, na które wpływa ten pierwiastek. Poza tym ważny jest stosunek wapnia do fosforu, ponieważ ten ostatni ogranicza wydalanie wapnia z organizmu. W mleku ta proporcja jest bardzo korzystna. A dzięki zawartości takich składników jak: białka, laktoza i witamina D, wapń bardzo dobrze wchłania się w jelicie. Niestraszne mu też procesy termiczne stosowane w przemyśle mleczarskim, czyli np. pasteryzacja mleka, suszenie rozpyłowe wykorzystywane podczas produkcji proszku mlecznego lub sterylizacja UHT. Najbardziej zasobne w wapń są sery podpuszczkowe dojrzewające, czyli sery żółte.  
Twarogi zawierają nawet do 10 razy mniej tego pierwiastka. Fosfor jest składnikiem warunkującym prawidłowe funkcjonowanie organizmu, wchodzi w skład m.in. enzymów i koenzymów. Razem z wapniem jest podstawowym budulcem mineralnym tkanki kostnej oraz zębów.  Mleko i mleczne napoje fermentowane zawierają średnią ilość fosforu. Najwięcej jest go w serach podpuszczkowych dojrzewających, serach topionych, mleku zagęszczonym i proszku mlecznym. Fizjologiczną rolą sodu jest zapewnienie równowagi osmotycznej w płynach ustrojowych. Pamiętajmy, że jego nadmiar może powodować problemy z ciśnieniem krwi. Średnia zawartość sodu w diecie Polaków i tak jest stosunkowo wysoka, wiec nie przesadzajmy z produktami bogatymi w ten pierwiastek. Mleko, jogurty i twarogi mają go niewiele, natomiast trzeba uważać na sery podpuszczkowe dojrzewające, serki typu fromage i topione. Powinniśmy ograniczyć ich spożycie. Magnez jest makroelementem niezbędnym do prawidłowego rozwoju i funkcjonowania organizmów. Bierze udział w przenoszeniu bodźców nerwowych do mięśni. Jednak mleko i produkty mleczne nie są jego najlepszym źródłem, chociaż obecność laktozy i białek sprzyja przyswajaniu tego pierwiastka. Pamiętajmy, że dzięki zawartości substancji zasadotwórczych mleko, obok warzyw i owoców, jest produktem o działaniu alkalizującym. Pomaga więc zachować równowagę kwasowo – zasadową w organizmie i powinno być obecne w codziennej diecie. Tłuszcze zawarte w mleku i jego przetworach wykazują bardzo dużą strawność. Łatwość wchłaniania związana jest z dużym stopniem rozproszenia kuleczek tłuszczu. Niestety, przeważają w nich nasycone kwasy tłuszczowe (laurynowy, mirystynowy, palmitynowy) oraz duże ilości izomerów trans. Te mają działanie prozakrzepowe i przyczyniają się do powstawania zmian miażdżycowych. Zaleca się zatem umiarkowaną konsumpcję masła. Zadbajmy raczej o to, by w naszej diecie znalazło się miejsce dla olejów roślinnych, będących źródłem niezbędnych kwasów tłuszczowych. Zalecenia: Zgodnie z normami Instytutu Żywności i Żywienia osobom dorosłym zaleca się spożywanie ok. 900 – 950 ml mleka dziennie, tzn. prawie cztery szklanki. Dzieci w wieku powyżej 3 lat i młodzież powinny pić co najmniej pół litra mleka dziennie, a kobiety ciężarne i karmiące – 1300–1500 ml. Szklanka mleka pokrywa w 25 – 30 proc. zapotrzebowanie na wapń, w 20 – 25 proc. na witaminę B2, w 15 proc. na białko, w 8 proc. na witaminę A, w 15 proc. na magnez, w 25 proc. na fosfor i w 6 proc. na cynk. Dla tych, którzy za mlekiem nie przepadają Zamiast mleka wybieraj mleczne napoje fermentowane, które powstały w wyniku działalności przyjaznych człowiekowi mikroorganizmów. Pierwszym uczonym, który stwierdził, że spożywanie kwaśnego mleka ma pozytywny wpływ na zdrowie człowieka był Rosjanin Eliasz Miecznikow, jeden z pionierów mikrobiologii i noblista. Zgodnie z jego teorią, którą ogłosił na początku XX w., organizm ludzki jest powoli zatruwany przez rozwijające się w przewodzie pokarmowym szkodliwe i złe bakterie. Stwierdził, że spożywanie mleka bułgarskiego, czyli poddanego fermentacji specyficzną mikroflorą, hamuje ich rozwój, wpływając w ten sposób na wzrost odporności i długowieczność człowieka. Do takich napojów fermentowanych dodaje się tzw. czyste kultury bakterii Lactococcus lactis, Lactobacillus delbruecki, Lactobacillus brevis, Streptococcus salivarius subsp. thermophilus. Obecnie na rynku pojawiły się produkty mleczne trzeciej generacji z dodatkiem staranie wyselekcjonowanych bakterii jelitowych o właściwościach probiotycznych: Bifidobacterium, Lactobacillus acidophilus i L casei. Te mają zdolność zagnieżdżania się w naszym przewodzie pokarmowym i przeżywania w nim przez pewien czas. Dzięki temu korzystnie wpływają na florę bakteryjną jelit, ale tylko pod warunkiem, że jemy jogurty probiotyczne regularnie i możliwie jak najświeższe. Fermentowane napoje mleczne, stanowią dobre źródło wapnia, fosforu, potasu. Zawierają też nieco więcej niż mleko witamin z grupy B oraz mniej laktozy. Kwasy: mlekowy, octowy, bakteriocyny, występujące w fermentowanych napojach mlecznych, hamują rozwój bakterii patogennych. Zawarty w nich enzym – alfa–galaktozydaza, którego brak w mleku, wspomaga trawienie laktozy w jelicie cienkim, co sprawia, że tego typu napoje są lepiej tolerowane niż mleko. Anna Załubska, dietetyk"
http://kuchnia.wp.pl/bakalie-charakterystyka-wartosci-odzywcze-przepisy-6109384200820353a,"Bakalie – charakterystyka, wartości odżywcze, przepisy Uchodzą za zdrową przekąskę i zamiennik dla słodyczy. Mają wiele składników odżywczych i witamin. Wspomagają koncentrację, pamięć i służą pomocą tym, którzy chcą wytrwać na diecie. Bakalie są zatem źródłem zdrowia. Czy jednak możemy je jeść bez ograniczeń? Bakaliami nazywamy zarówno suszone owoce, jak i orzechy. Do tej grupy zaliczamy m.in.: rodzynki, kandyzowaną skórkę pomarańczy i cytryny, suszone daktyle, figi, śliwki, morele, a także migdały oraz orzechy włoskie i laskowe. W procesie suszenia bakalie tracą większość wody i stają się bardziej słodkie. Dzięki temu zabiegowi bakalie można długo przechowywać, chociaż warto pamiętać, że orzechy i migdały lepiej trzymać w lodówce, co pozwoli im dłużej zachować świeżość i cenne składniki odżywcze. W polskiej kuchni bakalie znane są głównie jako dodatek do ciast, deserów i prosty sposób na udekorowanie naszych wypieków. Warto jednak wprowadzić je do codziennej diety w formie przekąski i zastąpić bakaliami słodycze. Dlaczego? Bakalie zawierają błonnik, potas, magnez, witaminę E i – tak ceny dla kobiet w ciąży – kwas foliowy. Bakalie pomagają zapobiegać rozwojowi komórek nowotworowych i chronią od zawału serca. Łagodzą także dolegliwości żołądkowe. Garść bakalii, najlepiej mieszanki zawierającej zarówno orzechy, jak i owoce może z powodzeniem zastąpić przekąskę w ciągu dnia. Mogą po nie sięgać zarówno dorośli, nastolatkowie, jak i dzieci.  Bakalie poleca się także osobom na diecie. Większość bakalii ma niski indeks glikemiczny, ale na niektóre trzeba uważać. Daktyle i rodzynki np. należą do grupy bakalii bardzo słodkich, a co za tym idzie – bardziej kalorycznych i o wyższym indeksie glikemicznym. Pamiętajmy więc, żeby ich dzienne spożycie nie przekraczało 100 kcal. Popularna forma bakalii to tzw. mieszanka studencka nie bez powodu jest dedykowana młodym ludziom. Zawiera bowiem orzechy, migdały i banany, które są bogate w przydatne dla prawidłowej pracy mózgu substancje, takie jak m.in.: tłuszcze jedno- i wielonasycone, magnez, potas, cynk i witaminy z grupy B.  Dzięki temu bakalie te poprawiają koncentrację i służą zwłaszcza osobom podejmującym intensywny wysiłek fizyczny i umysłowy. Bakalie powinny także stanowić ważny element diety wegetarian, z uwagi na zawarte w nich wielonasycone tłuszcze. Warto jednak pamiętać, że w 100 g orzechów jest aż 600 kcal. Suszone owoce są z kolei bogate w błonnik. Takie bakalie stanowią także źródło beta karotenu, witaminy E, magnezu, cynku, fosforu i wapnia. To zdecydowanie mniej kaloryczne bakalie niż orzechy, w 100 g suszonych owoców jest ich bowiem ok. 250-300 kcal. Zdaniem dietetyków powinny stanowić uzupełnienie naszej diety, nawet jeśli jesteśmy w trakcie odchudzania. Należy wówczas pamiętać tylko, żeby zajadając się bakaliami, nie przekraczać 100 kcal dziennie. Plusem spożywania bakalii w charakterze przekąski w ciągu dnia jest to, że dają długotrwałe uczucie sytości i nie powodują nagłych napadów głodu. Długie żucie kilku migdałów pozwala zniwelować uczucie ssania w żołądku i uchronić nas od rzucania się na jedzenie, gdy tylko otworzymy lodówkę."
http://kuchnia.wp.pl/baklazan-czyli-soczysta-jagoda-6054910363812481a,"Bakłażan, czyli soczysta jagoda Stragany polskich warzywniaków zasypane są obecnie fioletowymi, błyszczącymi bakłażanami. Dla niektórych to wciąż dość egzotyczna roślina. Dlaczego nie należy się jej bać i co można z niej wyczarować, tłumaczy Bartosz Budnik, szef kuchni restauracji Romantyczna w Hotelu SPA Dr Irena Eris Wzgórza Dylewskie. - Zacznijmy od początku. Czym jest bakłażan?  - Bakłażan to inaczej psianka podłużna lub bakman, a z języka francuskiego znany też jako oberżyna. Należy do tej samej rodziny co pomidor, ogórek, ziemniak słodki, papryka i tytoń. Z botanicznego punktu widzenia jest kulistą i soczystą… jagodą koloru fioletowego lub brunatnego. Najpewniej pochodzi z Indii, gdzie rośnie w stanie dzikim. Bakłażany mają kształt kulisty, gruszkowaty i cylindryczny. Inne odmiany o dużo mniejszych owocach zbliżonych wielkością do śliwki lub zielonego groszku pochodzą najprawdopodobniej z Chin i do dziś uprawiane są na Dalekim Wschodzie. Do Europy warzywa te sprowadzili Arabowie podbijając Półwysep Iberyjski. W średniowieczu były hodowane już we Francji i Włoszech. Bakłażan uważny jest za afrodyzjak, nazywany jest gruszką miłości i jajkiem krzewiastym. - W Polsce też uprawia się bakłażany?  - W Polsce uprawiano je już w XV wieku, ale raczej wyłącznie jako roślinę ozdobną. Na szerszą skalę zaczęto jadać je w XIX wieku. Dziś w naszym kraju uprawiany jest od czerwca do września. - Poleca pan wykorzystywanie bakłażana w kuchni? - Jest wdzięcznym warzywem w kuchni. Owoc bakłażana można przygotować na różne sposoby. Doskonale smakuje panierowany, smażony, duszony, a także nadziewany. Pyszne są pasty przyrządzone z upieczonych bakłażanów z przyprawami. Jego charakterystyczny smak doskonale łączy się z pomidorami i papryką oraz czosnkiem i ziołami. Należy pamiętać, że im większy bakłażan, tym wyraźniejsza będzie jego naturalna gorycz. Wówczas należy odsączyć  gorzki sok. W tym celu należy pokroić go w plastry, obficie przyprószyć z obu stron solą, odstawić na ok. 20 min. Następnie opłukać i osuszyć ręcznikiem papierowym. - Bakłażan jest nieodłącznym składnikiem wielu dań. Jakich? - Bez oberżyny nie wyobrażam sobie  dań takich jak: moussaka, ratatouille, eskalivada czy minestrone. - Już wiemy, że jest smaczny. Ale czy jest zdrowy?  - Poza walorami smakowymi bakłażan ma również sporo zalet zdrowotnych. Świeży owoc zawiera około 90 proc. wody, niewiele białka, tłuszczu i tylko 2 proc. cukrów. Znajdziemy w nim za to dużą ilość potasu, fosforu, żelaza i wapnia oraz witaminy A, C i z grupy B. Ale niestety, mimo jego niskokaloryczności (28 kalorii/100 g), nie jest wartościowym składnikiem diet ze względu na jego ciężkostrawność. Bakłażan ma także właściwości odtruwające, dlatego często jest zalecany podczas diety po kuracji antybiotykowej. Oberżyna stanowi także idealny składnik diety cukrzyków. Bakłażany obniżają poziom cholesterolu we krwi i dodatkowo wspomagają przemianę materii. Poza tym mają właściwości wykrztuśne, dobrze działają na układ kostny i moczowy. Sok z bakłażanów zapobiega miażdżycy tętnic, zawałowi serca i jest bardzo wskazany w leczeniu dolegliwości wątrobowych. - Zdradzi pan jakieś przepisy, w których można wykorzystać bakłażana? - Z chęcią. Dip z bakłażana  Składniki: 2 średnie bakłażany, 3 ząbki czosnku, rozgniecione 2 łyżki soku z cytryny, 2 łyżki tahini, 1 łyżka oleju rydzowego, puder ze słodkiej czerwonej papryki. Sposób wykonania:
Bakłażana przekroić wzdłuż na pół, posypać solą i odstawić na pół godziny. Opłukać i osuszyć papierowym ręcznikiem. Piekarnik nagrzać do 180 st. C, umieścić bakłażany na blaszce i piec w rozgrzanym piekarniku ok. 35 min. do momentu, aż staną się miękkie. Zdjąć i wyrzucić skórę. Miksować przez 30 sekund miąższ z czosnkiem, sokiem z cytryny, tahini, oliwą z oliwek oraz pieprzem. Przyprawić do smaku solą i papryką. Purée z bakłażana 
Składniki: 2 średniej wielkości bakłażany, 3 ząbki czosnku, 1 cebula, 75 g tartego parmezanu, sól morska, pieprz, oliwa z oliwek. Sposób wykonania:
Bakłażana solimy solą morską, zasmarowujemy oliwą, zawijamy w folię aluminiową, pieczemy w piekarniku o temperaturze 160 stopni C do miękkości. Na patelni podsmażamy na złoty kolor cebulę oraz czosnek. Z upieczonego bakłażana ściągamy skórę, wrzucamy na patelnię, następnie stopniowo dodajemy starty parmezan. Otrzymane purée miksujemy w blenderze i przyprawiamy solą oraz pieprzem. Jest doskonały jako dodatek do dań mięsnych np. to steka wołowego lub pieczeni z karkówki. Bakłażany marynowane  Składniki: 2 bakłażany, 1/4 szklanki oliwy z oliwek, 3 łyżki octu balsamicznego, 2 ząbki czosnku rozgniecione, 1 filet anchois drobno posiekany, 2 łyżki naci pietruszki posiekanej. Sposób wykonania:
Pokroić bakłażany w plastry o grubości 2 cm, umieścić na sicie i oprószyć solą. Po 30 minutach opłukać pod bieżąca wodą, starannie osuszyć. Zmieszać oliwę, ocet, czosnek i anchois. Doprawić do smaku. Rozgrzać odrobinę oleju na patelni i porcjami smażyć bakłażany. Przełożyć do miski, zanurzyć w przygotowanej zalewie, dodać natkę pietruszki i pozostawić w zalewie na ok. 3-4 godziny. Potrawa przed podaniem powinna mieć temperaturę pokojową. Bakłażan zapiekany  Składniki: 2 bakłażany pokrojone wzdłuż na ćwiartki, 4 łyżki oleju, 1 cebula skrojona w drobną kostkę, 3 zmiażdżone ząbki czosnku, 6 jajek, 6 nitek szafranu zamoczonych we wrzącej wodzi,  1 łyżeczka mielonej papryki, sól i pieprz. Sposób wykonania:
Nagrzać piekarnik do temperatury 180 st. C. Na patelni rozgrzać 2 łyżki oleju, wrzucić cebulkę, smażyć do zrumienienia się. Dodać czosnek i smażyć jeszcze minutę. Dodać bakłażany i smażyć 10-15 minut, aż się zarumienią i będą miękkie. Odstawić do ostygnięcia. Następnie bakłażany pokroić w drobną kostkę. W dużej misce roztrzepać jaja. Dodać bakłażany z cebulą, wodę z szafranem i paprykę. Wymieszać i doprawić solą oraz pieprzem. Głębokie żaroodporne naczynie posmarować olejem i podgrzać w piekarniku. Wlać jajka z bakłażanem i piec 30-40 minut, aż jaja się zetną. ml/mmch/kuchnia.wp.pl  Najpiękniejsze kuchnie – ty też możesz tak mieszkać!"
http://kuchnia.wp.pl/papryka-opis-i-zastosowanie-przyprawy-6054905360688257a,"Papryka - opis i zastosowanie przyprawy Papryka to przyprawa, którą dodaje się do potraw, w celu nadania im wyrazistości i ostrości. Sproszkowana wersja popularnego warzywa szczególnie przydatna jest w trakcie przygotowywania specjałów z Węgier, Hiszpanii oraz Meksyku. Bardzo często papryki używa się również w kuchni polskiej. Które dania warto nią doprawić? Najstarsze odnalezione ślady uprawy papryki datuje się nawet na 5200 lat przed narodzinami Chrystusa. Warzywo to prawdopodobnie pochodzi z Kolumbii. W Europie przyprawa pojawiła się w okolicach XVI wieku za sprawą konkwistadorów. Możliwe jednak, że w podobnym czasie papryka dotarła na Stary Kontynent z Indii, a za jej dostarczeniem stali Turcy. Nazywane na Węgrzech „czerwonym złotem” warzywo stanowi podstawę jednej z najpopularniejszych obecnie przypraw. Dzięki niej potrawy zyskują ognistego czerwonego koloru oraz odpowiedniego smaku. Popularną czerwoną przyprawę uzyskuje się z dojrzałych owoców papryki rocznej (łac. Capsicum annuum) – rośliny z rodziny psiankowatych, porastającej dziko tereny słonecznych krajów Ameryki Południowej. Jej hodowle występują w wielu państwach całego świata, w tym także w Polsce. Papryka roczna osiąga wysokość około 100 centymetrów. Gatunek charakteryzuje się podłużnymi i szpiczastymi liśćmi, a także wspomnianymi już owocami. Te zbierane są od sierpnia do września. Roślina preferuje klimat z wysokimi temperaturami powietrza, dlatego też w Polsce uprawiana jest szklarniach lub tunelach foliowych. Istnieje wiele pomniejszych odmian papryki rocznej. Różnią się one od siebie kolorem owoców, ich kształtem i przede wszystkim ostrością smaku. Mielona papryka występuje obecnie w dwóch wariantach – słodkiej i pikantnej. Mielona papryka w kuchni  Zastosowanie sproszkowanej papryki w sztuce kulinarnej jest niezwykle szerokie. Przyprawa ta stanowi bardzo istotny element kuchni węgierskiej, dlatego też nie powinno jej zabraknąć w  tradycyjnym leczo  oraz intensywnych gulaszach mięsnych. Mielona czerwona papryka stanowi również ważny dodatek dla dań rodem z Meksyku. Ostrzejszą odmianę przyprawy z pewnością warto dodać do  meksykańskiej zupy , burrito, quesadillas, tortilli i innych. Mielona papryka znajduje zastosowanie również w kuchni hiszpańskiej oraz hinduskiej. Często stanowi ona jeden ze składników aromatycznych i smakowitych mieszanek przypraw. Papryka skutecznie urozmaici też polskie potrawy – szczypta słodkiej lub ostrej odmiany nada więcej wyrazistości np.  bigosowi . Oprócz tego przyprawa świetnie komponuje się z drobiem (szczególnie 
kurczakiem) i wołowiną. Warto dodać ją także do dań na bazie pomidorów, potraw ziemniaczanych, różnorodnych sosów, sałatek, jajek w majonezie, past, zapiekanek i kremów. Do czego warto dodać papryki?  • Leczo
• Tokań
• Gulasz wołowy
• Zupa meksykańska
• Zupa pomidorowa
• Bigos
• Zapiekanka ziemniaczana
• Domowe chipsy
• Smażona pierś z kurczaka
• Makaron w sosie pomidorowym
• Burrito
• Guacamole Papryka i właściwości zdrowotne Owoc papryki jest niezwykle bogaty w witaminę C. Pod wpływem wysokiej temperatury dochodzi niestety do jej całkowitej eliminacji, dlatego też charakterystyczna czerwona przyprawa nie dostarczy naszemu organizmowi tej cennej substancji. Mielona papryka zawiera za to duże ilości beta-karotenu. Ostra odmiana przyprawy ma także bardzo dobry wpływ na naszą odporność oraz pracę układu trawiennego. Wszystko za sprawą większej ilości zawartej w niej kapsaicyny. Czy wiesz, że…? Węgierski biochemik – Albert Szent-Györgyi – wyizolował witaminę C właśnie z owoców papryki rocznej. Dzięki temu osiągnięciu możliwe było ustalenie wzoru chemicznego substancji. Słowo „papryka” wywodzi się z języka węgierskiego. Nazwa ta wzięła się prawdopodobnie z serbskochorwackiego zdrobnienia pieprzu. Pierwsza wzmianka o papryce pochodzi z zapisków lekarza, który uczestniczył w wyprawach organizowanych przez Krzysztofa Kolumba. Wojciech Chentkiewicz"
http://kuchnia.wp.pl/dlaczego-warto-jesc-pomidory-6054908225110657a,"Dlaczego warto jeść pomidory? Mają mało kalorii i mnóstwo wody. Teraz jest najlepszy czas na pomidory. Dlaczego powinno się sięgać po nie jak najczęściej? Nie dość, że opóźniają procesy starzenia dzięki zawartemu w nich likopenowi, to jeszcze są doskonałe dla osób na  diecie . Mają mało kalorii i w 93% składają się z wody. Sprawdźcie dlaczego jeszcze warto sięgnąć po słoneczne warzywo w każdej postaci. POLECAMY:  Najsmaczniejsze produkty w lipcu   Krewetki w słoiku   Owocowe i warzywne przetwory z wakacyjnych produktów"
http://kuchnia.wp.pl/rodzynki-na-zdrowie-juz-kilka-dziennie-chroni-przed-nowotworem-6054908454195841a,"Rodzynki na zdrowie. Już kilka dziennie chroni przed nowotworem Poznaj cenne właściwości innych owoców. Suszone  owoce  to świetna alternatywa dla miłośników słodkości. Przysmaki często zawierają w sobie naturalne cukry, które korzystnie wpływają na nasze zdrowie. Suszone śliwki są idealną przekąską dla osób z  niedokrwistością . Rodzynki, dzięki zawartości cukrów prostych i  witamin z grupy B , dodają energii i łagodzą rozdrażnienie. Chronią też przed nowotworami, wystarczy zjeść kilka dziennie. Jakie inne właściwości skrywają owoce? POLECAMY:  5 powodów, dlaczego warto jeść suszone śliwki   Jogurtowe muffin z jagodami    Proste przepisy na domowe i zdrowe słodycze"
http://kuchnia.wp.pl/kolendra-przepisy-zastosowanie-wlasciwosci-6054904725508737a,"Kolendra - przepisy, zastosowanie, właściwości Kolendra to jedno z najpopularniejszych ziół stosowanych w kuchni. Zarówno w formie świeżych liści, jak i startych ziaren, nadaje różnorodnym potrawom unikalnego aromatu oraz wyjątkowego smaku. Warto jednak zdawać sobie sprawę, że kolendra sprawdza się nie tylko jako przyprawa, ale zdradza liczne właściwości korzystne dla zdrowia. Szczególnie pomocna może ona okazać się chociażby przy dolegliwościach żołądkowych oraz przy drobniejszych infekcjach wirusowych. Prawdopodobnym miejscem pochodzenia kolendry są południowo-zachodnie tereny leżące nad Morzem Śródziemnym. Przyprawa jednak szybko rozprzestrzeniła się po świecie i już w czasach starożytnych uprawiana była między innymi w Egipcie (ślady rośliny znaleziono w grobowcu faraona Tutenchamona). Co najmniej od drugiego tysiąclecia przed naszą erą kolendrę stosowali również Grecy, którzy wykorzystywali ją do produkcji perfum oraz przyprawiania potraw. Roślina ta była również jedną z pierwszych przywiezionych przez brytyjskich kolonizatorów do Ameryki Północnej. Dziś kolendry używa się niemal na całym świecie – skutecznie urozmaica ona smak różnych potraw, a także wspomaga zwalczanie niektórych przypadłości zdrowotnych! Kolendra siewna (łac. Coriandrum sativum) to drobnej budowy roślina zaliczana do rodziny selerowatych. Obecnie uprawia się ją na szerszą skalę w Gruzji, Rosji, Argentynie, Chinach, Pakistanie, Maroku i Syrii. Rzadko spotyka się kolendrę w stanie dzikim. Roślina osiąga około 70 centymetrów długości, cechuje się intensywnie zielonymi liśćmi, nagą i wąską łodygą, jasnymi i drobnymi kwiatami oraz brunatnymi owocami, zawierającymi rozłupnie. Kolendra znajduje zastosowanie zarówno jako świeże zioło (wówczas wykorzystywane są jej liście) oraz ususzona przyprawa (uzyskiwana z zasuszonych ziaren, które można zakupić w całości lub starte na drobny proszek). Świeże liście kolendry cechują się specyficznym (niekoniecznie przyjemnym) zapachem oraz nieco ostrawym smakiem. Dojrzałe ziarenka natomiast wydzielają łagodny aromat, a ich smak określa się jako ciepły i lekko słodkawy. Przyprawa stosowana jest do wielu rodzajów potraw. Przede wszystkim stanowi ona ważny dodatek do dań pikantnych pochodzących z Indii lub krajów arabskich. Kolendra wchodzi w skład popularnej przyprawy curry i innych hinduskich mieszanek. Dobrze komponuje się zatem z orientalnymi sosami oraz zupami. Oprócz tego ziarenka rośliny świetnie sprawdzają się do urozmaicenia smaku kuchni meksykańskiej. Kolendra nada charakteru między innymi  tradycyjnym burritos , tortillom nadziewanym mięsem czy chociażby sosom typu  salsa . Przyprawy na szeroką skalę używa się również w kuchniach Dalekiego Wschodu. Szczególnie warto ją dodać do azjatyckich rosołów oraz 
dań rybnych. Dodatkowo wspomnieć warto, że ziarna kolendry wykorzystywane są w przygotowaniu wielu specjałów rodem z Portugalii, Gruzji, Egiptu, Maroka i Grecji. Znane jest również zastosowanie przyprawy w cukiernictwie (dodaje się ją m.in. do szarlotki i piernika). Świeże liście kolendry warto dodać do surówek, wszelakich zup, sosów pomidorowych oraz ziemniaków (np. zamiast pietruszki). Położone na talerzu spełniają funkcję ozdobną dania. • Meksykańska salsa
• Kurczak curry
• Zupa Mulligatawny
• Tajski rosół drobiowy
• Tortilla z mięsem
• Hummus
• Burritos
• Sajgonki
•  Zupa  krewetkowa
• Kurczak po meksykańsku
• Pieczeń wołowa
• Pieczony schab
• Piernik
• Jabłecznik Kolendra wykazuje również działanie lecznicze. Przede wszystkim ziele warto zastosować przy wszelakich problemach związanych z żołądkiem. Pozyskiwany z nasion rośliny olejek eteryczny bogaty jest w linalon, który działa rozkurczowo na mięśnie gładkie przewodu pokarmowego. Dzięki temu kolendra poprawia pracę jelit, niweluje wzdęcia i gazy, a także przynosi ukojenie przy bólach brzucha. Przyprawa przyspiesza również procesy trawienne przez swoje żółciopędne właściwości. Wspomniany olejek uzyskiwany z ziaren przyprawy może nam również pomóc w trakcie zatrucia pokarmowego – kolendra skutecznie bowiem zwalcza różne bakterie i drobnoustroje (m.in. gronkowca złocistego) oraz łagodzi objawy w postaci biegunki lub wymiotów. Napar z liści rośliny warto podawać małym dzieciom w czasie kolek. Dodatkowo lecznicza herbatka z kolendry wzmaga apetyt, oczyszcza organizm z toksyn, a także działa uspokajająco. Oprócz tego ziele obniża poziom cholesterolu we krwi, zapobiega infekcjom ran i wykazuje działanie przeciwzapalne. Kolendra jest jedną z roślin, o których wzmianki znajdują się w Piśmie Świętym, a dokładnie w Starym Testamencie (Księga Wyjścia i Księga Liczb). W azjatyckiej sztuce medycznej kolendra używana jest do zwalczania zapalenia spojówek, hemoroidów oraz bólów reumatycznych. W Polsce kolendra uprawiania była już za czasów panowania dynastii Piastów. Obecnie hodowle ziela spotykane są sporadycznie. Wojciech Chentkiewicz"
http://kuchnia.wp.pl/kmin-rzymski-kumin-wlasciwosci-i-wykorzystanie-w-potrawach-6054913050432641a,"Kmin rzymski (kumin) - właściwości i wykorzystanie w potrawach Pochodzący z Egiptu kmin rzymski coraz częściej znajduje zastosowanie w Polskiej kuchni. Choć nierzadko myli się go z dużo popularniejszym u nas kminkiem zwyczajnym, cechuje się on zupełnie innymi walorami smakowymi oraz zastosowaniem. Przyprawa nazywana także kuminem skutecznie nadaje różnym potrawom nieco wyrazistości i pikanterii. Nie od dziś wiadomo również, że kmin rzymski korzystnie wpływa na nasze zdrowie. Aromatyczny kmin rzymski wywodzi się ze wschodnich terenów położonych nad Morzem Śródziemnym. Wiele wskazuje na to, że kolebką przyprawy jest Egipt. Świadczyć może o tym chociażby fakt znalezienia ziaren tej rośliny wewnątrz najstarszych zachowanych piramid (m.in. w grobowcu faraona Tutenchamona). Prawdopodobnie przyprawa ta była używana przez starożytnych Egipcjan jako środek do mumifikacji zwłok. Niewielkie ilości kminu rzymskiego wydobyto również w archeologicznych wykopaliskach na terenie dzisiejszej Syrii. Wiadomo też, że kuminu używano w starożytnej Grecji i w Cesarstwie Rzymskim. W tym ostatnim zastosowanie przyprawy było na tyle intensywne, że przyjęła ona w polskim nazewnictwie epitet, który może błędnie wskazywać na jej włoski rodowód. Trudno jednoznacznie wskazać moment, w którym kumin przywędrował do Polski. Pewnie jest natomiast, że zyskuje on w ostatnim czasie na popularności i coraz częściej wykorzystuje się go do przysmaków przygotowywanych w naszych kuchniach. Kmin rzymski (łac. Cuminum cyminum) to roślina jednoroczna z rodziny selerowatych, niewystępująca już w stanie dzikim. Jej największe uprawy spotkać można w Indiach, Chinach, Uzbekistanie, Turcji, Maroku, Syrii, Chile, Meksyku i niektórych krajach Europy Środkowej. Rzadko hoduje się go w Polsce ze względu na niską odporność na mrozy. Kmin rzymski (nazywany również kuminem, kminem egipskim lub kminem pluskwim) jest smukłą rośliną osiągającą około 30-40 cm długości. Wąską łodygę porastają cienkie listki przypominające igiełki. Kwiaty kminu są niewielkich rozmiarów i przybierają barwę białą lub różową. Wewnątrz owocu znajdują się nasionka (występujące pojedynczo lub w parach), które wykorzystuje się jako przyprawę oraz naturalny środek leczniczy. W sklepach można obecnie spotkać zarówno ususzone w całości łupiny, jak i ich wersję sproszkowaną. Co ciekawe, roślina kminu rzymskiego jest na tyle wątła, że nierzadko ugina się ona pod własnym ciężarem! Kumin wykazuje wiele właściwości leczniczych. Wszystko za sprawą zawartych w nasionach rośliny olejków eterycznych oraz witamin (m.in. C i E) i innych korzystnych dla naszego zdrowia pierwiastków (żelazo, fosfor, wapń i mangan). Kmin rzymski działa przeciwzapalnie i przeciwwirusowo. Przyprawę warto zatem spożywać w większych ilościach np. w czasie przeziębienia lub grypy. Ziarna kuminu łagodzą również chrypki i stany zapalne gardła. Oprócz tego kmin ma korzystny wpływ na pracę układu trawiennego – likwiduje wzdęcia i kolki, działa wiatropędnie, zatrzymuje biegunki, niweluje niestrawność oraz poranne mdłości. Wykazano także, że przyprawa ma dobry wpływ na budowę żył, zmniejsza ryzyko zawału i działa korzystnie na układ oddechowy. Kmin rzymski zdradza też działanie moczopędne. Warto dodać, że nasiona kuminu stosowane są w ziołolecznictwie do oczyszczenia organizmu z toksyn, polepszenia apetytu, a także do usystematyzowania cyklu miesiączkowego u kobiet. Uważa się także, ze przyprawa korzystnie wpływ na nasz 
nastrój i działa relaksująco. Kmin rzymski charakteryzuje się ostrym smakiem i bardzo intensywnym, nieco drażniącym nos zapachem. Jako dodatek ziarna rośliny znajdują zastosowanie przede wszystkim w tradycjach kulinarnych krajów, w których jest uprawiana na szeroką skalę. (np. Indii, Chile, Meksyku czy Chin). Kumin należy między innymi do podstawowych składników popularniej przyprawy curry i nie powinno go zabraknąć w daniach opartych na tej mieszance. Kmin stanowi również ważny dodatek do takich egzotycznych dań, jak chociażby  tradycyjny pilaw  lub meksykańskie tortille z mięsem. Dobrze skomponuje się on również z potrawami europejskimi – szczególnie o portugalskim i hiszpańskim rodowodzie. Przyprawa Kumin sprawdzi się także jako dodatek do ciemnych gulaszowych sosów,  ryb , dań drobiowych, zup,  sałatek , marynat i wielu 
innych. Szczypta przyprawy znajduje się też w serach (np. holenderskim „Leydenie”) oraz likierach alkoholowych (słynny niemiecki Kummel). • Pilaw warzywny
• Tortille z mięsem
• Enchiladas
• Hummus
• Gulasz wieprzowy
• Spaghetti bolognese
• Kiszona kapusta
• Chilli con carne
• Kummel Kmin rzymski zaliczany jest do roślin biblijnych – wzmianki o przyprawie pojawia się kilkukrotnie w Piśmie Świętym, w tym również w Ewangelii według św. Mateusza. Kumin jest symbolem chciwości. Znany z takiego usposobienia rzymski cesarz Marek Aureliusz uzyskał z tego powodu przydomek Cuminus. Wojciech Chentkiewicz"
http://kuchnia.wp.pl/kuskus-wartosci-odzywcze-i-zastosowanie-6110451862738561a,"Kuskus – wartości odżywcze i zastosowanie  Kuskus to lekkostrawna kasza, która znalazła zastosowanie zarówno w potrawach obiadowych, jak i deserowych. To dobry produkt dla osób, które nie mają czasu na przygotowanie posiłku – wystarczy zalać wrzątkiem, aby kuskus był gotowy do spożycia. Choć uznawany jest za kaszę to z wyglądu bardziej przypomina makaron. Kuskus to produkt spożywczy, który łączy cechy makaronu i kaszy. Pochodzi z kuchni krajów Maghrebu. Kuskus to okrągłe ziarna o średnicy 1 mm, produkuje się go z mąki pszennej, wody i substancji stabilizujących. Powstały granulat przesiewany jest przez sita o odpowiedniej średnicy. Do Europy kuskus trafił za sprawą francuskich żołnierzy wracających do kraju po zdobyciu Algierii. Słowo ''kuskus'' pochodzi od arabskiego słowa kaskasa i oznacza ''rozbijać, tłuc''. Dla narodów muzułmańskich kuskus symbolizuje bogactwo i szczęście, dlatego serwuje się go na wielu uroczystościach. Wartość energetyczna kuskusu wynosi 360 kcal na 100 g kaszy, czyli podobnie jak w przypadku innych produktów zbożowych. Ponadto, zawiera białko – ok 13 g, jest ono niepełnowartościowe, dlatego warto łączyć kuskus z produktami mlecznymi lub mięsnymi. Pozostałe składniki kuskusu to węglowodany w ilości 72 g na 100 g kaszy, 1 g tłuszczu oraz 5 g błonnika.  Przyswajalność żelaza zawartego w kuskusie można zwiększyć spożywając go z produktami zawierającymi witaminę C. Poza tym, kuskus jest źródłem potasu, magnezu, manganu, miedzi i witamin z grupy B. Kuskus jest produktem lekkostrawnym. Jest zatem doskonały do przyrządzania potraw dzieciom i osobom starszym cierpiącym na dolegliwości związane z wrażliwym przewodem pokarmowym. Podziała zakwaszająco na gospodarkę kwasowo-zasadową organizmu. Ze względu na obecność indeksu glikemicznego w ilości 65, zaleca się umiarkowane spożywanie kuskusu przez osoby zmagające się z cukrzycą.  Kuskus nie wymaga płukania ani długiego gotowania.  Można użyć do tego również mleka bądź bulionu. Kaszę należy wsypać do salaterki, następnie zalać gorącą wodą (mlekiem bądź bulionem) 1 cm ponad powierzchnię ziarenek kuskusu. Pojemnik można przykryć i odstawić na ok. 5 minut, aby ziarenka napęczniały. Po tym czasie produkt będzie gotowy do spożycia.  Kuskus posiada uniwersalne zastosowanie. Można używać go do dań głównych, zastępując ziemniaki lub ryż, lub może być podstawą dania. Kuskus można jeść na ciepło lub na zimno, na słodko lub na słono. Idealnie komponuje się z przyprawami, chłonąc ich zapach, dlatego można stworzyć dzięki niemu aromatyczne danie. Z łatwością przygotujemy sałatkę z dodatkiem kuskusu, warzyw i mięsa.  Kuskus można również stosować do faszerowania warzyw, np. papryki, pieczenia np. placuszków, ciastek. Orzechowy posmak kaszy sprawia, że można przygotowywać z niej również słodkie przystawki. Idealnie łączy się z owocami, orzechami i miodem.  Na śniadanie zamiast tradycyjnej owsianki można spróbować kuskus w połączeniu ze świeżymi owocami, jogurtem, bakaliami i miodem.  Ciekawym sposobem podania kuskusu jest potrawa w stylu marokańskim. Kuskus wraz z warzywami (bakłażanem, cukinią, cebulą, papryką, marchewką, pomidorami i oliwkami)  należy polać sosem na bazie warzyw. Można dodać również rodzynki lub suszoną żurawinę. Należy doprawić potrawę przyprawami – kolendrą, wędzoną papryką, pieprzem cayenne i kminem rzymskim. Dodatek miodu, soku z cytryny i oliwy z oliwek dopełni smak potrawy."
http://kuchnia.wp.pl/jak-wyglada-prawidlowa-dieta-przy-cukrzycy-6054910896792705a,"Jak wygląda prawidłowa dieta przy cukrzycy? Stwierdzono u mnie cukrzycę polekową. Mam 65 lat i cukrzycę najprawdopodobniej dostałam od sterydów. Słyszałam, że odpowiednia dieta (oprócz leków) może spowodować nawet cofnięcie się choroby. Czy to rzeczywiście prawda i co powinnam teraz jeść? Cukrzyca polekowa zaliczana jest do grypy cukrzycy wtórnej. Jest to najbardziej zróżnicowana etiologicznie grupa. Charakterystyczne dla tej postaci są współistniejące z cukrzycą inne zaburzenia lub zespoły chorobowe. Nie znam Pani stanu zdrowia, więc nie mogę udzielić odpowiedzi, czy aktualna postać cukrzycy minie – tym bardziej, że sama Pani pisze, że cukrzyca powstała prawdopodobnie od leków sterydowych. W kwestii dalszego postępowania proszę zawsze przestrzegać zaleceń lekarza prowadzącego. Dieta osób chorujących na cukrzycę, podobnie jak osób zdrowych, powinna być bardzo urozmaicona i lekkostrawna. Posiłki należy gotować w wodzie, na parze, piec w pergaminie lub rękawie piekarniczym bez użycia tłuszczu. Nie zaleca się smażenia potraw ani podsmażania w celu dalszego przygotowania potrawy np. duszenia. Sosy i zupy należy przyrządzać na wywarach warzywnych lub drobiowo-warzywnych. Proszę ograniczyć ilość soli do małej, płaskiej łyżeczki dziennie - maksymalnie. Mimo że sól spełnia wiele ważnych zadań w naszym organizmie, należy pamiętać, że 2-3 gramy tej przyprawy to dawka dzienna zupełnie wystarczająca dla dorosłego człowieka. Nadmierne solenie potraw skutkuje podwyższonym ciśnieniem krwi, a to z kolei może doprowadzić m.in. do zaburzeń pracy serca i układu krwionośnego. Dlatego, aby przestrzegać zaleceń, należy niemal całkowicie wykluczyć solenie potraw, ponieważ większość produktów, które zjadamy i tak zawiera sól – np. pieczywo lub wędliny. Sól może Pani zastąpić odpowiednimi ziołami. Nie tylko podniosą one smak potraw, zwiększą ich wartość odżywczą, ale też poprawią funkcjonowanie systemu trawiennego. Dobrze sprawdzają się: bazylia, koper, estragon, natka pietruszki, szczypior, tymianek, melisa cytrynowa i cząber. Do wyeliminowania z diety soli można się przyzwyczaić. Dowiedziono, że już po ok. dwóch tygodniach od pozbycia się jej z menu, wiele potraw - kiedyś solonych - zachowuje 
dla nas podobny w odczuciu smak. Należy zwiększyć ilość warzyw, które należy zjadać w postaci surówek lub sałatek. Jeśli warzywa mają być podane na ciepło - w postaci gulaszu lub zupy - proszę gotować je na półtwardo. Warzywa po rozgotowaniu mają dużo wyższy indeks glikemiczny w porównaniu z warzywami surowymi. Indeks glikemiczny określa o ile podnosi się poziom glukozy we krwi po bezpośrednim spożyciu produktu. Indeks glikemiczny odnosi się tylko węglowodanów, ponieważ tłuszcze i białka nie powodują wysokiego wzrostu poziomu glukozy. Im wyższa wartość IG (indeksu glikemicznego) danego produktu, tym wyższy poziom cukru we krwi, po spożyciu tego produktu. Produkty o wysokim indeksie powodują zarówno wysoki poziom cukru we krwi, jak i utrzymanie się podwyższonego poziomu cukru przez dłuższy czas. W powszechnie dostępnej literaturze znajdzie Pani tabele, które opisują produkty o niskim, średnim a także wysokim IG. Ułatwi to Pani dobór składników w codziennym przygotowywaniu posiłków. Zalecenie dietetyczne w cukrzycy są takie same jak w przypadku osób zdrowych, które chcą stosować odpowiednio zrównoważoną dietę. Dużo świeżych warzyw, chudego nabiału (jogurt naturalny, kefir, chudy ser twarogowy, mleko 1,5-2%), chude mięso drobiowe (indyk, kurczak), ryby (np. dorsz, pstrąg, łosoś, makrela, tuńczyk, śledź), produkty z pełnego ziarna (pieczywo razowe, razowy makaron, ryż pełnoziarnisty) oraz ciemne grube kasze (gryczana lub pęczak). Z owoców proszę wybierać te o niskim IG i zawsze starać się, by nie były przejrzałe i bardzo miękkie. Im produkt będzie mniej przetworzony (lub jak w przypadku owoców przejrzały), tym tempo uwalniania glukozy do krwi będzie wolniejsze. Obok leczenia farmakologicznego i diety ważny jest także wysiłek fizyczny dostosowany do Pan kondycji i stanu zdrowia."
http://kuchnia.wp.pl/krakersy-sklad-kalorie-zastosowanie-w-kuchni-przepis-6110520655861889a,"Krakersy – skład, kalorie, zastosowanie w kuchni, przepis Krakersy to popularna przekąska, która zwykle znajduje się na naszych stołach podczas domowych imprez i przyjęć w ogrodzie. Lubimy też zajadać się nimi w trakcie wieczornego seansu filmowego. Pasują do piwa i wina, a także serów. Dostarczają nam jednak sporo kalorii i soli. Są tuczące i przyczyniają się do wahania poziomu cukru. Dlatego krakersy warto zastępować zdrowszymi, domowymi alternatywami. Krakers to chrupiące wytrawne ciasteczka przypominające herbatniki. Najczęściej dostępne w wersji solonej albo obsypane przyprawami. Występują w rozmaitych kształtach, np. małe i okrągłe albo przypominające litery czy zwierzęta – te ostatnie to ulubieńcy dzieci. Lubimy po nie sięgać zwłaszcza jako przekąskę do piwa, wina czy serów. Są tak smaczne, że potrafią uzależnić, ale nie powinniśmy po nie sięgać często. Krakersy należą bowiem do grupy najbardziej niezdrowych i wysoko przetworzonych produktów. Jeśli raz na jakiś czas zjemy kilka krakersów, nie stanie się nic złego. Nawet osoby będące na diecie pozwalają sobie na cheat meal od czasu do czasu. Gorzej jeśli podjadanie krakersów weszło nam w nawyk i nie wyobrażamy sobie bez nich imprezy albo wieczornego seansu filmowego. Te słone ciasteczka to jedna z najbardziej niezdrowych przekąsek, przede wszystkim ze względu na obecność tłuszczów trans w składzie. Jedzenie krakersów powoduje wzrost poziomu cholesterolu we krwi, co zwiększa ryzyko wystąpienia chorób serca i miażdżycy. W składzie krakersów znajdziemy ponadto biały cukier i mąkę. Nie dostarczą nam one wartościowych składników odżywczych, np. błonnika. Dostarczą natomiast glutenu. Dlatego po schrupaniu kilku krakersów czujemy się najedzeni, ale nieco ociężali. Zawarta w krakersach sól przyczynia się do zatrzymywania wody w organizmie, co jeszcze to uczucie potęguje. Regularne podjadanie krakersów powoduje duże wahania poziomu cukru, w wyniku czego bardzo często mamy niepohamowaną ochotę na słodycze. Ponadto organizm uodparnia się w ten sposób na insulinę. Krakersy nie powinny więc być składnikiem diety diabetyków. Kaloryczność krakersów potrafi zatrwożyć. Już w jednym ciasteczku – ok. 5 g – jest 24 kcal. Podjadamy je jednak całymi seriami, a w 100 g krakersów kalorii jest już 479. Są to tzw. puste kalorie, czyli takie, które dostarczają głównie prostych węglowodanów i tłuszczów. Szybko staniemy się po nich znowu głodni, a nasz apetyt będzie zaostrzony.  Mimo wszystko wielu z nas nie potrafi się obyć bez krakersów, co zrozumiałe, bo jest to jedna z najpopularniejszych imprezowych przekąsek. Pasują np. do koreczków z serem pleśniowym i oliwkami. Co ciekawe, krakersy mają także zastosowanie w cukiernictwie. Ich słony smak przełamuje słodycz deserów, dzięki czemu tak popularne są ciasta z krakersami. Można też wykorzystywać krakersy, robiąc warstwowe sałatki. Najczęściej korzystamy w kuchni z krakersów solonych, kupionych w sklepie, ale warto zrobić je samodzielnie. Takie domowe krakersy nie zaskoczą nas składem, bo możemy je przygotować z pominięciem szkodliwych, chemicznych substancji."
http://kuchnia.wp.pl/lane-kluski-niezapomniany-smak-dziecinstwa-6113301584377985a,"Lane kluski. Niezapomniany smak dzieciństwa Pamiętacie lane kluski, które kiedyś przygotowywały nasze babcie i mamy? Dziś nieco o nich zapomnieliśmy, a szkoda, bo dzięki nim zwykła zupa pomidorowa czy rosół mogą stać się niecodziennym, pełnym wspomnień daniem. Dlatego w ramach cyklu Sentymentalny Wtorek mamy dla was przepis na lane kluski. Smacznego! Przygotowanie lanego ciasta jest dziecinnie proste. Wystarczą trzy składniki: jajka,  mąka i sól. Niektóre przepisy przewidują także wodę albo mleko. Warto o nich pamiętać, jeśli okaże się, że zabrakło ci makaronu czy ryżu do zupy. Najlepsze proporcje to: 2 jajka, 5 łyżek mąki pszennej, łyżka wody lub mleka i szczypta soli. Jajka należy rozkłócić w miseczce, dodać mąkę i sól. Teraz wszystko dokładnie wymieszaj, aż ciasto uzyska gładką konsystencję. Jeśli jest za gęste dodaj mleko lub wodę.
Lane ciasto powinno być na tyle rzadkie, by z łatwością wylewało się z miseczki jednym strumieniem – najlepiej jeśli konsystencją przypomina gęstą śmietanę. Warto wiedzieć, że im dłużej mieszasz składniki, tym więcej powietrza wtłaczasz do środka, a tym samym kluseczki będą bardziej puszyste i miękkie.
Gotowe ciasto wlewaj cienkim strumieniem do gotującej się zupy lub wrzątku i cały czas mieszaj zawartość garnka. Lane ciasto po zetknięciu z  zupą  natychmiast się ścina, więc przygotowanie z niego klusek jest banalnie proste, a do tego szybkie i tanie. Gotuj je 2 min. do wypłynięcia. Możesz także ugotować je oddzielnie i dopiero przed samym podaniem dodać do zupy. Wystarczy, że wlejesz je do wrzącej, osolonej wody, poczekasz, aż wypłyną i wyjmiesz je przy pomocy łyżki cedzakowej. Będą równie smaczne. Lane kluski idealnie pasują do różnego rodzaju zup np. pomidorowej czy rosołu, ale pamiętasz może śniadaniową zupę mleczną z lanymi kluskami swojej babci? Przygotowuje się je tak samo, jak te do zupy. Dodaj do ciasta nieco cynamonu – takie kluseczki z powodzeniem zastąpią płatki śniadaniowe na mleku. Teraz tylko garść orzechów oraz żurawiny i pożywne śniadanie gotowe.
Podstawowy przepis na lane kluski możesz dowolnie modyfikować. Do ciasta dodaj ulubione przyprawy, np. kurkumę, słodką czerwoną paprykę i pieprz. Ciekawym dodatkiem do lanego ciasta jest łyżka drobno posiekanej natki pietruszki. Wypróbuj koniecznie!"
http://kuchnia.wp.pl/compendium-ferculorum-pierwsza-polska-ksiazka-kucharska-6111750440188033a,"""Compendium Ferculorum"" - pierwsza polska książka kucharska  Przez dziesiątki lat była najpopularniejszym tego typu poradnikiem w naszym kraju, kształtującym kulinarne gusta kolejnych pokoleń. Z zamieszczonych w ""Compendium Ferculorum"" przepisów korzystał nawet Wojski z ""Pana Tadeusza"", gdy przygotowywał ostatnią staropolską ucztę. Co można znaleźć na kartach pierwszej polskiej książki kucharskiej? Kim był jej autor? ""Między wszytkiemi własnościami ludzkiemi i tę mają ludzie z natury attrybuta, że się w smakach różnych kochają, nie tylko z apetytu, ale też z biegłości, umiejętności i wiadomości"" – pisał Stanisław Czarniecki, sekretarz królewski, podstoli żytomierski, a przede wszystkim długoletni kuchmistrz wojewody krakowskiego Aleksandra Michała Lubomirskiego. On sam nie tylko kochał gotowanie, ale również potrafił o nim pięknie opowiadać, a także – co udowodnił w ""Compendium Ferculorum"" – obrazowo je opisywać.Tytuł sekretarza królewskiego otrzymał w 1670 r., jako nagrodę za zasługi na polach bitew ze Szwedami, Rosjanami i Tatarami. Czarniecki był dzielnym i dobrym żołnierzem, jednak jeszcze lepiej radził sobie jako kuchmistrz na dworze Lubomirskich w Wiśniczu. Z czasem postanowił zacząć spisywać kulinarne refleksje, porady i receptury, a w 1682 r. wydał dzieło, które uczyniło go sławnym. Dedykowane Helenie Tekli Lubomirskiej, żonie Aleksandra Michała ""Compendium Ferculorum, czyli zebranie potraw"", uznawane jest dziś za pierwszą polską książkę kucharską. Wbrew swojej nazwie, nie była ona tylko zbiorem przepisów. W założeniach autora miała pobudzać smak i wyobraźnię; podpowiadać, jak zaskakiwać biesiadników, czarować wyglądem i sposobem podania potraw. Książka Czarnieckiego stała się bestsellerem. Do 1821 r. wznawiano ją 20 razy, niemal nie zmieniając treści, choć barokowy język przepisów brzmiał już trochę anachronicznie. Modyfikowano natomiast tytuł, w połowie XVIII wieku brzmiał on ""Stół obojętny, to jest pański, a oraz i chudopacholski abo sposób gotowania rozmaitych potraw według rozmaitości smaku i upodobania, tak względem bogatych, jako też ubogich traktamentów..."", a na początku XIX w. – ""Kucharka miejska i wiejska"". Dzięki temu krąg czytelników znacznie się poszerzył, a magnackie przepisy trafiły pod strzechy. Kilka lat temu ukazała się współczesna edycja dzieła Czarnieckiego, wydana przez Muzeum Pałac w Wilanowie. Jego lektura pozwala powrócić do czasów, gdy na polskie stoły trafiał ""kapłon we flaszy"" albo ""szczuka jedna całkiem nierozdzielna"". Książka podzielona jest na trzy rozdziały, zawierające przepisy na potrawy mięsne, rybne i mleczne. Każdy z nich jest wzbogacony additamentami, czyli uzupełnieniami z recepturami dodatków do opisywanych wcześniej dań. Zwieńczeniem każdej części jest sekret kuchmistrzowski – Czarniecki zdradza tam tajniki przygotowywania szczególnie cenionych przez siebie przysmaków. Autor nie ukrywał dumy, że dzięki niemu Polacy otrzymali dzieło opisujące narodową kuchnię, której zresztą był wielkim orędownikiem. ""Nie trzeba się nic gorszyć, że najpierwszą tę moją księgę zacznę polskiemi potrawami (...) Tak mi się bowiem zdało, żebyś wprzód skosztował staropolskich potraw, w których jeżeli swojemu nie znajdziesz apetytowi ukontentowania, do dalszych i specjalniejszych cię odsyłam"" – pisał. W jego czasach Europa zachwycała się zwłaszcza kuchnią francuską, jednak Czarniecki nie podzielał tego entuzjazmu. Nie podobał mu się np. rozpowszechniony w krajach śródziemnomorskich zwyczaj dodawania wina do potraw. Za obce naszej kulturze kulinarnej uznawał też ""potazie"", czyli zupy, zwłaszcza warzywne (nazwa pochodziła od francuskiego słowa ""potages"" oznaczającego krem z warzyw albo po prostu zupę). Znacznie bardziej cenił natomiast kuchnię ""krajów cesarskich"", zwłaszcza węgierską i czeską. Co ciekawe, autor ""Compendium Ferculorum"" za zupę nie uznawał rosołu, któremu poświęcił bardzo dużo miejsca, wyliczając szesnaście rodzajów tej potrawy, zaliczanej przez Czarnieckiego do klasyki kuchni staropolskiej.
W książce wielokrotnie pojawiają się również przepisy na pierogi, np. z nerką cielęcą (oprócz niej farsz zawierał także łój i ""zieloność"", był też intensywnie doprawiony solą, pieprzem i gałką muszkatołową). Mimo niechęci do kulinarnych zwyczajów znad Sekwany w poradniku znalazło się też miejsce na pierożki z ciasta francuskiego. ""Jakikolwiek confekt (nadzienie: konfitury, owoce w cukrze – przyp. red.) zawijaj w ciasto a formuj pierożki, jakie chcesz abo umiesz, pozynguj żółtkami, upiecz a daj pocukrowawszy na stół"" – pisał Czarniecki. Ciekawym pomysłem były pierożki z ciasta drożdżowego, z nadzieniem z owoców róży i bzu, smażone albo pieczone. Autor dopuszczał eksperymentowanie ze składnikami farszu, który mogły też stanowić powidła śliwkowe, jabłka, gruszki czy mak. ""Compendium Ferculorum"" zachęcało do stosowana ostrych i intensywnych dodatków, zwłaszcza przypraw korzennych: szafranu, imbiru, pieprzu, cynamonu, goździków, gałki i kwiatu muszkatołowego. Miały nie tylko wzmacniać smak i aromat potraw, lecz również używano ich jako panierki, zagęszczacza czy farszu. Czarniecki promował mieszanie smaków: ostrego, kwaśnego, słodkiego i słonego. Do sosów z mieszanką korzenną dodawano ocet, soki z kwaśnych owoców oraz cukier, którym wzbogacano nawet potrawy z ryb, których nasi przodkowie jedli znacznie więcej niż współcześni Polacy."
http://kuchnia.wp.pl/biala-kielbasa-na-trzy-sposoby-6111561839384705a,"Biała kiełbasa na trzy sposoby Wielkanoc tuż, tuż, więc może warto pomyśleć już o świątecznym obiedzie? Skutecznie.Tv przygotowało dla was aż trzy pomysły na białą kiełbasę. Na stole pojawiły się: kiełbasa na gorąco w piwie, kiełbasa pieczona na ostro i kiełbasa pieczona w musztardzie i miodzie. Te przepisy sprawdzą się nie tylko od święta. Sprawdź sam."
http://kuchnia.wp.pl/kulinarne-tabu-w-religiach-6111731791648385a,"Kulinarne tabu w religiach Poznając kuchnie różnych krajów czy regionów, zazwyczaj skupiamy się na tym, co trafia na talerz. Równie ciekawą kwestią jest jednak to, co uznaje się za niejadalne. I nie ze względu na walory smakowe czy obecność w danym produkcie szkodliwych substancji. Religia, kultura, tradycja - te elementy równie skutecznie eliminują z naszej diety wiele produktów, które z punktu widzenia fizjologicznego mogłyby stanowić pokarm. Najbardziej znanym kulinarnym tabu jest hinduistyczny zakaz zabijania i spożywania domowego bydła. Krowy w Indiach uważane są za święte i nietykalne. Hinduiści wierzą, że krowa to ucieleśnienie bogini Prythiwi - Matki Ziemi. Antropolog, Marvin Harris, wielki zwolennik materializmu kulturowego, uważa jednak, że za religijnymi zakazami spożywania określonych produktów, stoją znacznie bardziej przyziemne i racjonalne względy. Zakaz spożywania krów w Indiach tłumaczy bardzo prosto. Bydło domowe było (i nadal jest) zbyt cenne dla rodziny, by zwyczajnie przeznaczyć je na obiad. Z punktu widzenia ekonomicznego nie opłacało się zjeść krowy, która latami mogła dostarczać rodzinie mleka i pomagać w pracach na polu. Zdaniem Harrisa to właśnie takie prozaiczne względy spowodowało, że krowa została uznana za świętą, a co za tym idzie - niejadalną. Większość kulinarnych tabu - bez względu na to, jakie przyczyny faktycznie sprawiły wykluczenie danego produktu z diety - ma podłoże religijne. Wyznawcy islamu nie jedzą wieprzowiny, bo świnia uznawana jest za zwierzę nieczyste. Podobnie do tego zwierzęcia podchodzą Żydzi. Wyznawcy judaizmu mają z resztą bardzo długą listę wytycznych dotyczących diety. Do produktów zakazanych zaliczają się też owoce morza, osły, konie, żaby czy ślimaki. Nie wolno także łączyć dań mięsnych i mlecznych. Do najbardziej popularnych produktów, od których jedzenia należy się wstrzymywać, należą rozmaite gatunki mięs i alkohol. Napojów wysokoprocentowych unikają wyznawcy hinduizmu czy buddyści, którzy wierzą, że utrudnia on rozwój świadomości. Stronią od niego także Adwentyści Dnia Siódmego czy Indianie wyznający jainizm oraz znani z restrykcyjnych zasad - mormoni. Nie wszystkie żywieniowe tabu mają podłoże religijne. Najlepiej pokazuje to zakaz zjadania psów czy kotów. Choć teoretycznie mięso tych zwierząt jest jak najbardziej jadalne, w większości miejsc na świecie nie spotkamy ich w menu. Dziś psina jadana jest tylko w części Azji i Afryki, jednak jeszcze na przełomie XIX i XX wieku w Europie istniały oficjalne ubojnie tych zwierząt. Dzisiejsze tabu związane ze spożywaniem psów jest więc stosunkowo młode. Zdaniem wielu antropologów powstanie zakazu było efektem nawiązania z psami silnych relacji opartych na emocjach. Psy, a także koty, zostały uznane przez ludzi za przyjaciół, niemal członków rodziny, co wywołało naturalną niechęć do spożywania ich mięsa. Przywiązany do koncepcji materialistycznej, tłumaczącej żywieniowe tabu, Harris i w tym przypadku uważa jednak, że to nie sympatia do kanapowców, a rachunek ekonomiczny sprawił, że nie jadamy psiny lub kociny. Zwierzęta te po prostu przedstawiają dla nas inne wartości - koty łapały myszy i inne szkodniki, psy sprawdziły się jako zwierzęta stróżujące, tropiące, chroniące stada czy obronne. Bez względu na to, która teoria dotycząca zakazu jedzenia mięsa wydaje nam się najbardziej prawdopodobna - czy jak osoby wierzące w reinkarnację, nie chcemy zabijać stworzeń, którymi być może byliśmy lub będziemy, czy wierzymy, że są uosobieniem jakiegoś bóstwa, czy po prostu nad jednorazowy posiłek przedkładamy inne korzyści z posiadania zwierząt - tabu dotyczące produktów mięsnych jest dla nas najbardziej zrozumiałe. Dlaczego jednak unikamy niektórych roślin? Najpopularniejszą ""zakazaną"" rośliną jest kawa, a zaraz za nią herbata i kakao. Na świecie miliony ludzi obawiają się ich właściwości uzależniających, a także wpływających na świadomość.
Buddyjscy mnisi sugerują z kolei, by nie sięgać po produkty roślinne, które mogą budzić silne emocje, takie jak gniew czy pożądanie. Do takich zaliczają się np. czosnek, cebula i szczypior. Wyznawcy jainizmu rezygnują z niektórych warzyw czy owoców z jeszcze innego powodu. Ponieważ restrykcyjnie pilnują bezmięsnej diety, nie chcą ryzykować zjedzenia produktu, w którym mogłoby mieszkać choć najmniejsze stworzenie. Z tego samego powodu rezygnują z przyjmowania posiłków po zmroku, gdy przez przypadek do ust mógłby trafić niewidoczny w ciemności owad. Nie do końca jasny jest zakaz spożywania sałaty i kapusty w jazydyźmie. Jeśli wierzyć legendom, tabu to jest pamiątką po masowym mordzie Turków na tej grupie wyznaniowej, który miał miejsce na polach sałaty. Druga teoria tłumacząca ten zakaz podaje, że liście tych warzyw przypominają ludzkie uszy, co może świadczyć, że w jakiś sposób są połączone z naszymi organami. Gdyby spróbować stworzyć pełną listą wszelkich zakazów i nakazów związanych z żywieniem człowieka, która obejmowałaby wszystkie grupy etniczne i wyznaniowe, prawdopodobnie powstałaby bardzo gruba księga. Dlatego wyruszając w kulinarną podróż po świecie, warto najpierw zadać sobie trochę trudu, by poznać kulinarne zwyczaje ludzi, których odwiedzamy, a będąc na miejscu, dopasować się do panujących w danym miejscu reguł. Nie musimy zmieniać naszego myślenia na temat żywienia, ale warto uszanować cudze zwyczaje i pamiętać, że są miejsca, gdzie zjedzenie kurczaka, będzie dla lokalnej społeczności tym samym, czym dla nas byłoby podanie na obiad naszego Azorka."
http://kuchnia.wp.pl/jajka-po-chinsku-czyli-tajemniczy-smak-azji-6111724045117057a,"Jajka po chińsku, czyli tajemniczy smak Azji Gdy myślimy o Wielkanocy, od razu przychodzą nam do głowy jajka, najważniejszy element i symbol świątecznego stołu. Jaja znane są na całym świecie, obecne w kuchniach wszystkich niemal nacji i plemion od zarania dziejów. Jednak są kraje, które oprócz tradycyjnych, dobrze nam znanych sposobów przygotowania tego produktu, powstały też takie, które mogą budzić naprawdę skrajne emocje. Miłośnicy egzotycznych dań są nimi zachwyceni, podczas gdy kulinarni ""tradycjonaliści"" często boją się ich nawet spróbować. Jednym z takich krajów są Chiny. Wszyscy słyszeliśmy chyba o stuletnich jajach, pochodzących właśnie z Chin. Prawda jest taka, że żadne z dostępnych dziś w sklepach jajek nie ma stu lat, ba, nie ma nawet roku. To bardzo charakterystyczne dla kuchni chińskiej danie jest zakonserwowanym i przechowywanym od kilku tygodni do kilku miesięcy zwykłym jajkiem na twardo. Proces jego przygotowania jest jednak dość skomplikowany.  Przygotowanie takich jajek rozpoczyna się od włożenia ich do metalowego naczynia wypełnionego roztworem zrobionym z gliny, wapna niegaszonego, soli, herbaty, ryżu i wody. Pojemnik jest następnie szczelnie zamykany i odstawiany na okres trzech miesięcy. W tym czasie jajka nagrzewają się, a następnie stygną. Twarda skorupa, która oblepia jajko, zabezpiecza je przed zepsuciem. Białko robi się brązowe lub czarne i nabiera galaretowatej konsystencji, żółtko natomiast staje się brązowozielone.  Stuletnie jaja podawane są najczęściej z sosem sojowym i tartym imbirem. Można również polać je octem ryżowym. Serwuje się je najczęściej jako przystawkę.
Najlepsze stuletnie jaja to gotowane wcześniej na twardo jajka kacze, choć wykorzystuje się również gęsie i kurze. Ciekawostką jest fakt, że można je kupić nawet w Polsce, choć bardzo rzadko, bo nie cieszą się wielkim powodzeniem. Łatwiej dostać je za granicą, nawet w sklepach internetowych. W Wielkiej Brytanii kosztują około 30 złotych za trzy sztuki. Chińczycy przygotowują z takich jajek również dania na gorąco. Posiekane dodają np. do smażonych w woku warzyw - nadają ciekawą, gąbczastą konsystencję całemu daniu. Bardzo popularnym gorącym daniem z tym niezwykłym składnikiem, jest makaron z pokrojonym w kostkę i smażonym jajem i tofu oraz sosem sojowym. Jeśli nie jesteśmy w stanie przemóc się i spróbować galaretowatego i dziwnie wyglądającego stuletniego jajka, na pewno odważymy się na zjedzenie jajka marmurkowego, innej specjalności chińskiej kuchni. Ich przygotowanie jest bardzo łatwe. Gotujemy jajka na twardo, lekko studzimy, a następnie uderzamy jajkiem o twardą powierzchnię tak, by skorupka lekko popękała, ale nie odpadła. Dzięki temu po ponownym ugotowaniu w specjalnym wywarze, na ich powierzchni pojawi się delikatna, ciemniejsza siateczka. Przygotowujemy wywar: do rondla wlewamy wodę i dodajemy trzy łyżki ciemnego sosu sojowego, trzy łyżki czarnej herbaty liściastej, dwie łyżki brązowego cukru, kawałek cynamonu, kilka ziaren pieprzu i gwiazdkę anyżu. Wszystko doprowadzamy do wrzenia, a następnie zmniejszamy ogień i wkładamy jajka. Gotujemy je na małym ogniu godzinę i studzimy, nie wyjmując. Gdy wystygną, obieramy ze skorupki. Jemy je z ostrym sosem chili lub z sosem sojowym."
http://kuchnia.wp.pl/krewetki-rodzaje-wartosci-odzywcze-zastosowanie-6110790356047489a,"Krewetki – rodzaje, wartości odżywcze, zastosowanie Polacy coraz chętniej sięgają po owoce morze. Najpopularniejsze wśród nich są krewetki, ponieważ ich mięso jest pyszne, a zastosowanie w kuchnie – niemal uniwersalne. Będą pasowały do dań z makaronem, na grilla, do sałatek, zupy rybnej, a nawet pizzy. Krewetki są przy tym bardzo zdrowe i mają mało kalorii. Każdy może przygotować z nich smaczne potrawy bez względu na umiejętności kulinarne. Krewetki to jedne z najpopularniejszych owoców morza. Lubimy je ze względu na smaczne mięso i szerokie zastosowanie w kuchni. Żyją niemal we wszystkich wodach świata, a pewne gatunki można spotkać nawet w Bałtyku. W sklepach znajdziemy kilka rodzajów krewetek różniących się barwą: szare, różowe i czerwone oraz wielkością: krewetki koktajlowe i tygrysie. Rzadko zdarzają się świeże krewetki, najczęściej dostępne są te mrożone albo w zalewie. Jeśli jednak uda nam się upolować nieco świeżych pamiętajmy, żeby przechowywać je w lodówce w miseczce z lodem nie dłużej niż dwa dni. Kupując krewetki, zwracajmy też uwagę na ich wygląd. Mięso nie powinno się oddzielać od skorupki, a jeśli dostrzeżemy na powierzchni krewetek plamki – zrezygnujmy z zakupu. To znak, że nie są już świeże. Natomiast kupując krewetki mrożone, najlepiej wybierać takie, które nie zostały jeszcze obrane. Ich przygotowanie do spożycia nie jest wcale trudne i nie zabiera dużo czasu. Rozmrażamy krewetki, zanurzając w miseczce z zimną wodą albo po prostu w lodówce. Pamiętamy też o tym, żeby przed gotowaniem usunąć z krewetek przewód pokarmowy, czyli czarną niteczkę, która biegnie wzdłuż grzbietu skorupiaka. Ważnym czynnikiem przy wyborze krewetek jest sposób, w jaki zamierzamy je wykorzystać w kuchni. Krewetki tygrysie, duże i okazałe, będę pasowały do smażenia np. w cieście albo na grillu. Wybierzmy je też, kiedy planujemy przygotować zupę rybną. Natomiast, mniejsze krewetki koktajlowe sprawdzą się idealnie w sałatkach, sosach czy w daniach z makaronem. To nie tylko smaczne i łatwe do przygotowania owoce morza. Wartość odżywcza krewetek jest bardzo duża. W 100 g tych skorupiaków jest 90 kalorii, ale wraz z nimi dostarczamy organizmowi wysokiej jakości białka i wiele cennych minerałów. W krewetkach znajdziemy magnez, potas, selen, miedź i fosfor, a także witaminy z grupy B. Nie znajdziemy natomiast tłuszczu, w krewetkach jest go zaledwie 2%.  Najłatwiej jest przygotować krewetki smażone z czosnkiem i pietruszką. Zajmuję to zaledwie kilka chwil, bo długa obróbka termiczna powoduje, że mięso krewetek staje się gumowate i niesmaczne. Wystarczy dosłownie minutka na patelni z dodatkami i mamy pyszną przystawkę. Równie łatwo i szybko można przygotować krewetki w cieście. Wystarczy zanurzyć je w cieście naleśnikowym i wrzucić na patelnię. Sałatka z krewetkami to z kolei świetny pomysł na przystawkę albo lekką kolację. Krewetki możemy też dodawać do makaranów albo risotto."
http://kuchnia.wp.pl/pulpety-w-aromatycznym-sosie-pomidorowym-6114392980395649a,"Pulpety w aromatycznym sosie pomidorowym Proste, smaczne i szybkie w przygotowaniu danie – pulpety z kapustą i marchewką w sosie pomidorowo-marchwiowym. Można je podać z ziemniakami, ryżem lub pieczywem. Place lizać!"
http://kuchnia.wp.pl/pomidorowo-paprykowa-zupa-krem-6114387115914881a,"Pomidorowo-paprykowa zupa krem Oto przepis na pyszną i szybką zupę. Ale nie będzie to zwykła zupa, lecz krem z pomidorów i papryki z mlekiem kokosowym. Zdrowa, smaczna i pięknie prezentuje się na talerzu."
http://kuchnia.wp.pl/tarta-cytrynowa-na-kruchym-spodzie-z-beza-6114035236960385a,"Tarta cytrynowa na kruchym spodzie z bezą Tarta cytrynowa na kruchym spodzie z bezą wygląda pysznie i gwarantujemy, że tak też smakuje. Jest prosta w przygotowaniu, a z tym przepisem krok po kroku będzie to dla was bułka z masłem. Zobaczycie, że błyskawicznie zniknie ze stołu."
http://kuchnia.wp.pl/ciasto-na-pierogi-robisz-to-zle-6113675328472705a,"Ciasto na pierogi – robisz to źle Ile razy zdarzyło ci się ugotować pierogi, a potem wysłuchiwać narzekań rodziny, że ciasto jest za grube, twarde, a farsz rozwodniony? Okazuje się, że sekret udanego ciasta tkwi w... wodzie. Powinno być cienkie, miękkie i elastyczne. Jak to zrobić?  Pierogi są bardzo wdzięcznym daniem. Stwarzają wiele możliwości kulinarnych. Możesz nadziać je tym, czym chcesz – serem z ziemniakami, kapustą i grzybami, szpinakiem, soczewicą, gotowanymi warzywami, kaszą, owocami. Można je gotować, smażyć na głębokim oleju lub piec. Moim numerem jeden są te, które na drugi dzień odsmażam na patelni – mają chrupiące, przyrumienione brzegi, a ich smak się pogłębia. Palce lizać!  Smak pierogów zależy nie tylko od farszu, ale przede wszystkim od ciasta. Nawet najlepiej doprawione nadzienie z idealnie skomponowanych składników, będzie niesmaczne, jeśli ""pierogowa skórka"" wyjdzie za gruba i twarda lub rozklei się w trakcie gotowania. Nie słuchaj rad, że do pierogowego ciasta trzeba dodać jajek. To nie makaron do niedzielnego rosołu! Idealne ciasto na pierogi składa się jedynie z trzech składników – mąki, odrobiny soli i wody. I to właśnie woda decyduje o jakości ciasta.  Sekretem wszystkich babć, które jak wiadomo, są mistrzyniami w lepieniu pierogów, jest bardzo ciepła woda, którą dodaje się do ciasta. To właśnie dzięki niej stanie się ono gładkie i elastyczne i będzie można rozwałkować je na cieniutki placek. Po ugotowaniu stanie się zaś miękkie i delikatne. Kolejna zasada, o której musimy pamiętać to proporcje.  Zdradzę przepis na pierogi mojej babci. Wystarczy wysypać na stolnicę lub blat dwie szklanki mąki pszennej, dodać szczyptę soli, zrobić w mące dołek i stopniowo, zagarniając mąkę do środka wlewać gorącą wodę. Ciasto należy wyrabiać tak długo, aż przestanie się lepić do rąk. Możesz dodać kilka kropli oliwy.  Uformuj masę w kulę i rozwałkuj na bardzo cienki placek. Za pomocą szklanki wykrawaj kółka. Na środek każdego nakładaj farsz i zlepiaj brzegi (można je nieco zwilżyć wodą). Pierogi wrzucaj partiami do osolonego wrzątku i gotuj do wypłynięcia."
http://kuchnia.wp.pl/zapiekane-nalesniki-z-serem-6113360596248193a,"Zapiekane naleśniki z serem Oto przepis na naleśniki inne niż zwykle. Magda ze Skutecznie.Tv przygotowała dla was zapiekane naleśniki z serem, które jej rodzina uwielbia. Wam także posmakują. Składniki:"
http://kuchnia.wp.pl/herbata-z-mikrofalowki-smaczna-i-zdrowa-6114338566310017a,"Herbata z mikrofalówki – smaczna i zdrowa? Gotowanie w kuchence mikrofalowej wzbudza wiele kontrowersji. Jednak jak się okazuje, przygotowana w mikrofali herbata jest smaczniejsza i zdrowsza od parzonej tradycyjnie. Tak twierdzi Dr Quan Vang z Uniwersytetu w Newcastle.   Z badań przeprowadzonych przez naukowca wynika, że parzenie herbaty w mikrofalówce aktywuje 80 proc. kofeiny, teaniny i polifenoli. W ten sposób napar staje się nie tylko zdrowszy, ale również smaczniejszy. Kofeina działa pobudzająco, polifenole zmniejszając stany zapalne i obniżają ciśnienie oraz poziom cukru we krwi, a teanina łagodzi stres. Dr Quan Vang twierdzi, że możemy wypić więcej filiżanek herbaty z mikrofalówki niż tej tradycyjnej. 
Jak przygotować napój w mikrofalówce? Wsypujemy ulubioną herbatę do kubka i zalewamy ją gorącą wodą. Kubek wstawiamy do kuchenki mikrofalowej na 30 sekund. Po tym czasie odstawiamy napar na minutę do naciągnięcia, po czym wyciągamy torebkę bądź odcedzamy liście. Badacz namawia do wzbudzania liści lub torebki podczas ostatniego etapu poprzez mieszanie albo ruszanie torebką.  - Czy herbata zaparzona w mikrofalówce jest rzeczywiście zdrowsza? - zastanawia się Rafał Przybylok z Czajnikowy.pl. - Tu musimy zawierzyć badaniom dr Quan Vanga, ponieważ nie dysponujemy laboratorium, gdzie moglibyśmy to sprawdzić. Możemy natomiast przekonać się, czy rzeczywiście jest smaczniejsza. Z naszych testów wynika, że herbata z mikrofalówki, podobnie jak bardzo długo parzona, zawiera dużo goryczy, co o ile w przypadku czarnej herbaty jest znośne, totalnie nieakceptowalne przy zielonej herbacie.
Autorzy kanału Czajnikowy.pl sprawdzili herbatę ekspresową oraz herbatę liściastą Ceylon.
- Na pierwszy rzut oka herbaty wyglądają i pachną identycznie. Napój z kuchenki mikrofalowej jest natomiast bardziej esencjonalny i gorzki w smaku. Ale czy rzeczywiście potrzebujemy mikrofalówki, by aktywować te wszystkie cenne substancje? Przejdą one do naparu, jeśli będziemy dłużej zaparzać liście lub je lekko podgotujemy – podsumowuje Rafał Przybylok."
http://kuchnia.wp.pl/ulubione-maslo-magdy-gessler-6114066728867457a,"Ulubione masło Magdy Gessler Jeśli do tej pory smażyłeś lub piekłeś potrawy na zwykłym maśle, to najwyższy czas to zmienić. Zacznij używać masła ghee. Jest o wiele o wiele zdrowsze - sama Magda Gessler poleca je do smażenia. Co kryje się pod tą tajemniczą nazwą? Otóż dobrze wszystkim znane masło klarowane. Nie musisz zaraz biec po nie do sklepu, równie dobrze możesz zrobić je sam w domu. Przygotowanie takiego masła samodzielnie wcale nie jest trudne - zajmuje dosłownie kilka chwil! Zobacz, jak to zrobić.  Dzięki klarowaniu, czyli powolnemu podgrzewaniu, z masła pozbywamy się wody, a przede wszytkim białka i laktozy - to bardzo dobra wiadomość dla osób, które ich nie tolerują.  Masło  poddane procesowi klarowania nadaje potrawom wyjątkowy smak i świetnie nadaje się zarówno do dań mięsnych, jak i wegetariańskich. Magda Gessler, radzi, by np.  kotlety  de vollaille smażyć właśnie na nim. Dlaczego? Otóż temperatura dymienia masła klarowanego jest o ok. 100 st. wyższa niż zwykłego masła. Składa się ono niemalże z samego czystego tłuszczu i choć w 100 g znajduje się aż 900 kcal, to jednak osoby odchudzające się nie powinny się go obawiać, ponieważ przyspiesza metabolizm i ułatwia spalanie tkanki tłuszczowej.  Aby sklarować masło, najpierw musisz pokroić je w kostkę, a następnie przełożyć do garnka. Pamiętaj, że naczynie nie może być mokre, gdyż w przeciwnym razie masło może zacząć pryskać i możesz się poparzyć. Pod garnkiem włącz niewielki ogień i poczekaj, aż masło całkowicie się rozpuści - nie mieszaj go.
W momencie, kiedy masło zacznie się delikatnie gotować, na jego powierzchni pojawi się biała piana. Po pewnym czasie powinieneś dostrzec 3 warstwy: pierwsza to biała piana, druga - masło klarowane, a na dnie pozostałe substancje, których nie potrzebujemy.
Teraz przed tobą najtrudniejsza część zadania - musisz oddzielić masło klarowane od piany i zbędnych substancji. Zacznij od pozbycia się piany - po prostu zrób to łyżką kuchenną w trakcie gotowania się masła. Musisz robić to bardzo delikatnie, tak, by warstwa niepotrzebnych substancji została nienaruszona.
Jak rozpoznać, że masło jest dobrze sklarowane? Odpowiedź jest prosta  - po kolorze. Musi być lekko złote, nigdy ciemne czy brązowe.
Kiedy pozbędziesz się już całej piany, przy pomocy chochelki zacznij delikatnie zbierać ""złote masło"", ale uważając przy tym, by nie naruszyć warstwy, która znajduje się pod nim. Sklarowane masło przelej do słoiczka i pozostaw do wystygnięcia.
Masło przechowuj w lodówce nawet do kilku miesięcy, a jedną jego porcję możesz używać nawet kilkukrotnie, dopóki będzie jasne i pachnące. Jednak pamiętaj, że po każdym smażeniu musisz je przecedzić, by pozbyć się resztek jedzenia. Jeśli masło klarowane ściemnieje, to znak, że najwyższy czas już je wyrzucić i przygotować domowym sposobem nowe. Powodzenia!"
http://kuchnia.wp.pl/kupujemy-parowar-jak-wybrac-najlepszy-6114043836954753a,"Kupujemy parowar - jak wybrać najlepszy? Dietetycy przekonują, że gotowanie na parze to najzdrowszy sposób przygotowywania posiłków. Pozwala bowiem zachować więcej witamin i składników mineralnych niż podczas tradycyjnej obróbki w wodzie. Poza tym jest też dużo szybsze. Przyrządzane w ten sposób warzywa, mięso czy ryby są lekko strawne, zachowują kolor, jędrność i smak. Chcesz kupić parowar?  Jeśli przymierzasz się do zakupu parowaru, zastanów się, jakiego urządzenia potrzebujesz i do czego chcesz go używać. Nie wszyscy bowiem wiedzą, że w parowarze, poza gotowaniem warzyw, ryżu, mięsa, ryb, można także przygotować ciasto, pudding, lazanię czy zupę. Jednak do tego będziemy potrzebowali dodatkowych gadżetów. Istotne są też wielkość i moc urządzenia. Singiel nie musi przecież kupować wielkiego kombajnu, zajmującego pół kuchni. 
- Myślisz o gotowaniu ciast czy dużych obiadów? Wybierz parowar o wyższej mocy i większej pojemności, wyposażony w specjalne nakładki, tacki i inne dodatkowe akcesoria - radzi Karina Falkiewicz, autorka bloga Ekscentryczny Parowar. Jeżeli jednak parowar, który ci się spodobał, nie posiada dodatków, nie przejmuj się, to nie koniec świata. Można temu zaradzić, zastępując je tanim sposobem. Może nie zawsze będzie to tak samo efektowne, ale przeżyjecie (śmiech). Z pewnością tak jest z pojemnikiem do gotowania ryżu czy zupy.  Bardzo przydatna, szczególnie dla zapominalskich, jest funkcja podtrzymywania ciepła gotowego posiłku. 
Warto też zastanowić się nad możliwością uzupełniania wody. Jeśli gotujemy dużo i długo to ta funkcja może okazać się niezbędna. W przeciwnym razie zdejmowanie całej wieży po to, by dolać wodę, może się okazać prawdziwym wyzwaniem - dodaje autorka Ekscentrycznego Parowaru. 
Podstawa urządzenia, w której gotowana jest woda, może być wykonana ze stali nierdzewnej lub plastiku. Rodzaj materiału wpływa nie tylko na estetykę parowaru, ale również jego wytrzymałość. 
- Warto zainwestować w sprzęt, wykonany z solidnych materiałów. W ten sposób zmniejszysz prawdopodobieństwo tego, że po pierwszym parowaniu będziesz musiał oddawać do naprawy.  W sklepach znajdziemy parowary z pojemnikami rozmieszczonymi w pionie lub w poziomie. W pierwszym przypadku strumień pary ogrzewa wszystkie produkty, więc aromaty potraw przenikają się. W drugim to zjawisko nie występuje, jednak to nie znaczy, że takie urządzenia są lepsze. - Piętrowy parowar na pewno bardziej funkcjonalny i łatwiejszy do mycia. Jednak gotując w nim, popełniamy wiele błędów. Produkty rozmieszczamy na piętrach przypadkowo. Przykładowo, jeśli gotujemy warzywa, ryż i rybę, rybę musimy umieścić na najwyższym poziomie. Wówczas przechodząca przez wszystkie piętra para w niewielkim stopniu wpłynie na zapach pozostałych produktów. Na dodatek wkładamy do pojemników za dużo, przez co para nie ma gdzie krążyć i jedzenie po prostu nierównomiernie się gotuje - tłumaczy blogerka. Pozostaje ostatni ważny aspekt, czyli cena. Jest ona uzależniona przede wszystkim od mocy sprzętu. W Biedronce kupimy teraz piętrowy parowar o pojemności 8,4 litra i mocy 540-650 W. Dodatkowo urządzenie jest wyposażone w mechaniczny programator o 60-minutowym maksymalnym czasie parowania oraz wskaźnik poziomu wody. Warto rozważyć ten zakup, jeśli chcemy jeść smacznie i zdrowo.
- W parowarze można ugotować wszystko. Zresztą udowadniają to Japończycy, którzy wykorzystują parę do przygotowywania najróżniejszych potraw w tym słodkości. Jednak, prowadząc bloga, zauważyłam, że my mamy upodobanie do ciężkiego jedzenia i niezbyt chętnie przekonujemy się do nowych smaków. Owszem, chętnie oglądamy zdjęcia i czytamy przepisy egzotycznych dań, ale raczej nie robimy ich sami. Wolimy więc zjeść schabowego z parowaru niż słodkie ryżowe kulki – dodaje ze śmiechem blogerka."
http://kuchnia.wp.pl/zakwas-lubi-zaskakiwac-6114384833001089a,"Zakwas lubi zaskakiwać W naszej kulturze chleb od wieków otaczano czcią. Pieczenie to był rytuał, który trwał kilka dni, a przed napoczęciem każdego bochenka gospodarz czynił znak krzyża. Dziś tylko najstarsi pamiętają o szacunku wobec chleba. W pieczywo najczęściej zaopatrujemy się w supermarketach. Na szczęście coraz więcej osób zaczyna wypiekać chleb w domu. Eksperymentują z przepisami i dodatkami.  Na przestrzeni wieków wykształciły się w Polsce różne zwyczaje i obrzędy związane z pieczeniem chleba.
- Sam chleb był największą świętością, darem Boga. Symbolizował dostatek i pomyślność. Otaczano go powszechnym szacunkiem. Kto nie szanował chleba, sam nie mógł liczyć na szacunek – mówi Arkadiusz Andrzejewski, znany jako Chlebodawca.
Pieczenie chleba było rytuałem, któremu towarzyszyły rozmaite zabawy i obrzędy.
- Dzisiaj takie obrzędy możemy podziwiać w miejscach, które utrwalają i kultywują te tradycje - opowiada Chlebodawca. - Bardzo ciekawy program oferuje co roku Muzeum Rolnictwa w Ciechanowcu w ramach cyklicznego Podlaskiego Święta Chleba. Można tam podejrzeć zwyczaje związane ze żniwami, młócką oraz tradycyjnym wypiekaniem w piecu opalanym drewnem. Od kilku lat odwiedzam Ciechanowiec i dzięki uprzejmości gospodarzy, towarzyszę w przygotowaniach i wypiekaniu bochenków. Dawniej chleb powstawał z wody, mąki i soli. - Proces przygotowywania ciasta trwał nie krócej niż dwa dni. Do drewnianej dzieży, w której zostawiono tzw. ""zaczątek"", czyli odrobinę ciasta z poprzedniego wypieku, gospodyni dolewała letnią wodę. Tak powstawał prawdziwy, naturalny zakwas - tłumaczy Arkadiusz Andrzejewski. - Potem do dzieży trzeba było dosypać mąki. Najczęściej była to mąka żytnia z pełnego przemiału, czyli powstała ze zmielenia całych ziaren z okrywą nasienną i zarodkiem. Po podwinięciu rękawów koszuli, aż za łokcie, gospodyni dokładnie mieszała ciasto ręką. Trwało to dopóty, dopóki wszystkie składniki nie połączyły się w jednolitą masę.
Chleb wyrabiały głównie kobiety, a rąbanie drewna, palenie w piecu, wkładanie i wyjmowanie gorących bochenków były domeną mężczyzn. - W zależności regionu, różne parametry wypieku, takie jak fazy oraz czasy wyrastania ciasta, różniły się od siebie. W niektórych częściach Polski wypiekano chleb tzw. metodą wielofazową. Oznaczało to żmudne i rozciągnięte w czasie mieszanie ciasta, podzielone na kilka etapów. Uzyskany efekt wart był zachodu. Powstawał w ten sposób chleb o delikatniejszym i bardziej wyrafinowanym smaku. Ten sposób jest mi najbliższy. Bazując na nim, odtworzyłem stare przepisy oparte na tej metodzie - wyjaśnia bloger. Nie ma dobrego pieczywa bez zakwasu. - Najprościej było zostawić odrobinę ciasta, które było zaczątkiem do przygotowania następnych wypieków. Przechowywany w chłodnym pomieszczeniu, w drewnianej dzieży, był gotowy do działania w każdej chwili. Nie podejrzewam, aby w dawnych czasach ludzie posiadali wiedzę na temat składu owego cudownego i tajemniczego produktu, nie sądzę też, aby każda gospodyni, zaczyniając ciasto na nowy chleb, zastanawiała się nad skomplikowanymi procesami zachodzącymi w trakcie jego przygotowywania - mówi Arkadiusz Andrzejewski. 
Współcześnie, mimo że o zakwasie wiemy już całkiem sporo, nadal jest on owiany mgiełką tajemnicy. Ci, którzy mają z nim do czynienia na co dzień wiedzą, że potrafi zaskakiwać. - Zakwas chlebowy był przekazywany z pokolenia na pokolenie, dzielono się nim, jak największym skarbem, dbano i ""utrzymywano przy życiu"" przez wieki - opowiada Chlebodawca. - O jego ważnej roli niech świadczy fakt, że niekiedy wchodził w skład wiana, w jakie wyposażano młodą kobietę przed zamążpójściem. Pierwszy zakwas, który zastosowany do wypieków, jak wiele innych odkryć, najprawdopodobniej był dziełem przypadku. Pozostawione w sprzyjających warunkach ciasto sfermentowało i dało początek nowej erze w wypiekaniu chleba.
Zakwas to nic innego, jak mąka i woda, które w wyniku fermentacji stają się naturalnym środkiem spulchniającym ciasto i nadającym specyficznego, kwaskowego smaku. Fermentacja jest możliwa dzięki bakteriom kwasu mlekowego oraz naturalnym, dzikim drożdżom. - Można go przygotować samemu, mieszając wodę z mąką i odstawiając go w zaciszne miejsce. Po kilku dniach dokarmiania wodą i mąką (najlepiej żytnią) możemy już spróbować wypieków. Jeśli będziemy o niego odpowiednio dbać, to zakwas ustabilizuje się i ""okrzepnie"" - wyjaśnia ekspert.
Nie bez znaczenia jest, z jakiej mąki będziemy robić zakwas. - Radzę wybrać tę z zaufanego źródła, świeżą, o odpowiedniej jakości. Koniecznie z pełnego przemiału. Zarówno na etapie dbania o zakwas, jak i później w trakcie przyrządzania ciasta, używajmy właśnie takiej. Jest ona najzdrowsza i najbardziej wartościowa - mówi. - Pomimo tego, że sklepowe półki uginają się od różnych mąk i z kupieniem nawet najbardziej wyszukanych nie powinniśmy mieć problemu, to temat do najłatwiejszych nie należy. Sprawa rozbija się o jakość. Nikt z nas nie posiada w domu laboratorium, które zbada wszystkie ważne parametry potrzebne do oceny jakościowej, nie wyobrażam sobie również, aby oddawać do profesjonalnej analizy każdą próbkę mąki, z której chcielibyśmy upiec chleb.
Jak więc sobie poradzić z tym problemem? - W poszukiwaniu mąki radzę wybrać się do… internetu. Poszukajmy małych, lokalnych młynów, sklepów lub hurtowni, w których można zaopatrzyć się w asortyment dobrej jakości. Poszukajmy na forach dyskusyjnych pozytywnych opinii i spróbujmy nabyć mąkę, która zagwarantuje, że cały nasz zapał nie runie, jak za dotknięciem czarodziejskiej różdżki. Rozmawiałem z wieloma osobami, które najprawdopodobniej ""dzięki"" kiepskiej mące na długo zraziły się do wypiekania własnego chleba na zakwasie. Taki chleb jest nie tylko smaczniejszy, ale także zdrowszy od drożdżowego. - Powstaje w procesie fermentacji bakterii kwasu mlekowego (które występują również w układzie pokarmowym człowieka) oraz naturalnych, dzikich drożdży bytujących na ziarnach zbóż, z których powstaje mąka. Dobry lekarz przy kuracji antybiotykowej oprócz stosowania probiotyku zaleci spożywanie prawdziwego chleba na zakwasie - tłumaczy Arkadiusz Andrzejewski. - Takie pieczywo polecane jest osobom uczulonym na drożdże oraz zagrożonym dolegliwościami grzybiczymi. Ponadto, fermentacja mlekowa umożliwia rozkład kwasu fitynowego występującego w ziarnach zbóż. Dzięki temu wapń, magnez, żelazo czy cynk lepiej się wchłaniają. Na zakwasie możemy wypiekać pieczywo z wszystkich mąk, również bezglutenowe. Jest on naturalnym konserwantem. Dzięki niemu chleb długo zachowuje świeżość. Aby w domowych warunkach upiec chleb na zakwasie nie będą nam potrzebne żadne specjalistyczne urządzenia. Miska, drewniana łyżka, szpatułka, foremka do pieczenia, waga kuchenna, ściereczka, no i oczywiście piekarnik, to urządzenia, które znajdują się w każdej, kuchni. - Nie potrzebujemy pieca chlebowego ani drogiego, planetarnego miksera. Zbędny też będzie automat do wypieku pieczywa, którego, przyznam się, nie darzę wielkim szacunkiem - mówi Chlebodawca. - Dla chcącego nic trudnego i jeśli nie brakuje determinacji w osiągnięciu celu, korzystając z ogólnej wiedzy dostępnej nie tylko w internecie, można nauczyćsię piec wspaniały chleb, nie wychodząc z domu."
http://kuchnia.wp.pl/hot-dog-z-ikei-czyli-najlepiej-wydana-zlotowka-6114017254455425a,"Hot dog z Ikei, czyli najlepiej wydana złotówka? Choć pochodzi z USA, w Szwecji tak samo, jak nie mocniej go kochają. Tam to jedna z najpopularniejszych ulicznych przekąsek. Toteż kiedy Ingvar Kamprad, postawił swoją pierwszą, niedużą Ikeę w mieście Jönköping, nie miał wątpliwości, że mały kiosk z hot dogami na każdą kieszeń będzie strzałem w dziesiątkę. Nie mylił się. Dziś - mimo że można zjeść obiad w stołówce na terenie sklepu – to szybki hot dog do ręki cieszy się super wzięciem.  - To co? Jeszcze na paróweczki za dwie złotóweczki?
Ciekawe ile par, a nawet całych rodzin, stawia sobie wzajemnie to retoryczne pytanie? Bo o tym, że stawia je wielu klientów przychodzących nie tylko familijnie na weekendowe zakupy do Ikei, choćby mieli wyjść tylko z trzema świeczkami na krzyż, świadczy obowiązkowy hot dog na finiszu. Tłoczek w bistro przy kasach oraz rozgardiasz przy dystrybutorach z keczupem i musztardą to znaki fenomenu przysmaków w bułce. - To jak wisienka na torcie – mówi Paulina, raczej sceptyczka fast foodów na co dzień. - Bez bicia się przyznaję: choć daleko mi do psychofanki tego typu przekąsek… grzeszę z hot dogiem w Ikei zawsze, kiedy tylko tam jestem na zakupach. A że jestem raz na ruski rok…? Zapach od progu pobudza moje ślinianki. Zamawiam zawsze w wersji wypasionej za dwa złote. Z prażoną cebulką i korniszonem. To taka moja świecka tradycja. Trochę jak lody po kościele w dzieciństwie… - śmieje się Paulina. Że Ikea świątynią? Cóż, czasy się zmieniły. A znak czasów jest taki, że dzień święty wielu zwykłych zapracowanych w tygodniu śmiertelników poświęca na zaległe zakupy, w tym w Ikei właśnie. Nie bez kozery. Sklepy tej kultowej szwedzkiej marki zlokalizowane są na obrzeżach dużych miast. Siłą rzeczy pielgrzymki do nich ciągną w weekendy. Dlatego znalezienie z marszu luki na ikeowskim parkingu w szczycie raczej graniczy z cudem. Do tego trzeba być trochę jak przyczajony tygrys, ukryty smok. Bo tu działa zasada ""kto pierwszy, ten lepszy"". Po takim rajdzie człowiek ma prawo czuć się jak koń po westernie. Zajeżdżony. A przed nim jeszcze zakupowy maraton…  - Walka o miejsce na parkingu jest jak walka o ogień. Ale szkoła przetrwania dopiero mnie czeka. Moja żona, kierowniczka wyprawy, w Ikei doznaje wyrzutu hormonów szczęścia… a szczęśliwi? Wiadomo! Czasu nie liczą. Kiedy czuję, że jadę już na oparach, szybki hot dog na starcie lub w trakcie zakupów działa na mnie jak paliwo. Dzięki niemu wiem, że dojadę do mety – puszcza oczko Alek. Są i tacy, którzy do Ikei jeżdżą głównie, aby zjeść bułkę z parówką. Po prostu i nie robią z tego żadnej filozofii. Ani tajemnicy. Jak na przykład Marcin i Kasia, rodzice dwójki uczniów. - Mamy taki rodzinny zwyczaj, że kiedy jedziemy wszyscy do kina, przed seansem kierujemy nasze kroki po sąsiedzku do Ikei na hot-dogi. Nie powtarza się to zbyt często - jak to wypady do kina. Synowie nie mogą się tych parówek doczekać. Chyba dlatego, że to epizody, a nie nasz chleb powszedni. Na deser oczywiście po lodzie. A zakupy? Jeśli już, to właśnie przy okazji hot dogów - tłumaczą rodzice. Jaki hot dog jest, każdy widzi. Jego sercem i duszą jest parówka. A umówmy się: ta najlepszej reputacji wśród radykałów żywieniowych raczej nie ma. A mimo to nawet ci co pilnują diety albo jedzą z głową, bo sytuacja najwyższej wagi tego wymaga, dla tej ikeowskiej parówki nagle ją tracą. I wcale się z tym nie kryją. - Tak! W ciąży lekko ześwirowałam na punkcie hot dogów z Ikei. To była moja zachcianka ciążowa. Dobrze, że urządzanie pokoju dla dziecka wiązało się z częstymi wizytami w sklepie, bo inaczej mój chłopak mógłby tej mojej obsesji nie wyrobić. Zdarzyło się raz, że jechał tylko po nie jak na sygnale, tuż przed zamknięciem. Nie pamiętam już, ile tych hot dogów w sumie zjadłam. I żeby nie było - miałam pełną świadomość, że to nie jest najwartościowszy posiłek dla kobiety w ciąży. Nawet dopadał mnie wyrzut sumienia, że momentami żywię się jak matka degeneratka. Ale… No kto kobiecie w ciąży hot doga zabroni? No kto? - uśmiecha się niewinnie Magda.  Posila wymęczonych, zaspakaja wilcze apetyty przyszłych matek, urozmaica rodzinne rozrywki… Jeśli ktoś sądzi, że na tym potencjał hot doga z Ikei się wyczerpał, to jest w dużym błędzie. Są bowiem tacy, którzy uważają, że to on najskuteczniej łagodzi polskie, gościnne obyczaje. - To miała być spontaniczna domówka z okazji moich urodzin. Akurat wypadały w piątek. Zaprosiłam paru znajomych. Wymyśliłam, co podam do jedzenia. Miałam dużo wcześniej wrócić z pracy do domu - opowiada Zuza. - I właśnie tego dnia się okazało, że w pracy pożar. Coś się posypało, w efekcie musiałam zostać dłużej. Z moich ambitnych planów nici… Ale imprezy w ostatniej chwili nie chciałam odwoływać. Tylko żeby cokolwiek podać gościom musiałam pójść trochę na skróty. Nie było chwili do stracenia. Olśniło mnie, że w Ikei na dziale z żywnością są mrożone paczkowane parówki, bułki, prażona cebulka, pikle. Chyba wszyscy znają, prawie wszyscy kochają… Mieszkałam wtedy rzut beretem od Ikei. Pojechałam, kupiłam. W domu zrobiłam. To był gwóźdź programu. Wszystko zeszło jak świeże bułeczki - wzdycha z rozrzewnieniem Zuzka.  Można? Można! Bo Polak potrafi. Tylko pomyśleć, że stoją za tym niepozorne, niewielkie, tanie jak barszcz paróweczki za dwie złotóweczki. I cóż, że ze Szwecji?  Swój sposób na polskiego hot doga poleca Piotr Ogiński. Przepis w wideo poniżej."
http://kuchnia.wp.pl/pawel-malecki-i-jego-sposob-na-rodzinne-smaczne-swieta-6111629239081089a,"Paweł Małecki i jego sposób na rodzinne, smaczne święta Święta wielkanocne to czas wyjątkowy w kuchni. Obok żurków i jaj prym wiodą bowiem słodkie wypieki, w których specjalizuje się Paweł Małecki, Mistrz Polski Cukiernictwa. Mazurki, wielkanocne baby czy ciasto drożdżowe nie są mu obce. W rozmowie z nami podpowiedział, jak przygotować słodkie specjały z najmłodszymi. Paweł Małecki w swojej karierze zawodowej zdobył liczne wyróżnienia w tym tytuł Mistrza Polski Cukiernictwa, a w swojej codziennej pracy za autorytet obrał francuskiego cukiernika Pierre’a Herme. Swoją wiedzą chętnie dzieli się w trakcie warsztatów kulinarnych – zarówno dla dorosłych, jak i dzieci.
- Bardzo lubię pracować z ludźmi, więc i jedna grupa i druga stwarza możliwości do świetnej zabawy! Warsztaty z dziećmi są bardzo dynamiczne i zupełnie nieprzewidywalne. Wszystko może być ustalone, cały plan, co mamy robić i w jakiej kolejności…  Ale na końcu dzieci i tak zrobią dokładnie to, na co mają ochotę (śmiech).
Okazją do wspólnego gotowania międzypokoleniowego nie muszą być jedynie warsztaty kulinarne, a właśnie przygotowania do świąt. 
- Mógłbym wskazać przeróżne godne uwagi przepisy, ale w okresie Wielkanocy pierwsze na myśl przychodzi mi… ciasto drożdżowe!  Drożdżowe wypieki są zawsze dobrym pomysłem na świetną zabawę z dziećmi. Obserwowanie jak ciasto rośnie, jak również późniejsze lepienie rozmaitych kształtów - dzieci to uwielbiają! – podpowiada cukiernik.
Na świątecznych stołach wkrótce pojawią się nie tylko domowe wypieki, ale koszyczki wypełnione czekoladowymi jajkami i zającami. Na pytanie o to, kto bardziej – dorośli czy dzieci – przepada za słodkościami, Paweł Małecki odpowiada z uśmiechem: 
- To trudne pytanie, ale wydaje mi się, że dzieci. Jednak gdybym miał brać pod uwagę krąg moich bliższych i dalszych znajomych (ze mną na czele) to chyba jednak dorośli (śmiech). A jak najbliższe święta spędzi Paweł Małecki?
- Bardzo cenię tradycyjny charakter Świąt Wielkiejnocy, ale mały akcent nowoczesności również uważam za ciekawe urozmaicenie. Najważniejsze jest oczywiście wielkanocne śniadanie, a nawet powiedziałbym bardzo, bardzo długie wielkanocne śniadanie oraz spotkania z rodziną - tą najbliższą, jak również tą, z którą nie mogę widywać się każdego dnia.  Uwielbiam ten wiosenny, świąteczny czas i myślę, że nigdy się to nie zmieni. W kwestii wielkanocnego jadłospisu osobiście nie wyobrażam sobie świąt wielkanocnych bez aromatycznego żurku i białej kiełbasy zapiekanej z kiszoną kapustą - na to danie zawsze czekam najbardziej. Niestety, nie znalazłem jeszcze słodkich zamienników dla tych dań – żartuje ekspert.
- Z  racji wykonywanego zawodu przed świętami wielkanocnymi już dużo wcześniej mam okazję próbować pysznych bab wielkanocnych, mazurków, serników oraz paschy. Może dlatego bardziej czekam na dania wytrawne, ale moja rodzina zdecydowanie najbardziej oczekuje na świąteczne słodkości – dodaje z uśmiechem.
Przepisy na świąteczne wypieki Pawła Małeckiego znajdziecie na stronie www.kuchnialidla.pl"
http://kuchnia.wp.pl/karol-okrasa-o-tradycjach-wielkanocnych-i-smakach-dziecinstwa-6111627117336193a,"Karol Okrasa o tradycjach wielkanocnych i smakach dzieciństwa Karol Okrasa, kucharz i wielbiciel tradycyjnej polskiej kuchni, doskonale zna regionalne smaki i polskie specjały z różnych zakątków kraju. W rozmowie z nami wspomina aromaty dzieciństwa – swojską kapustę czy zapach świeżo zebranych grzybów - i lobbuje praktyczne zajęcia gotowania dla najmłodszych. Zdradza też przepis na doskonały barszcz zabielany swojej mamy – idealny na świąteczny obiad. Magda Pomorska: Mówi się, że dobrej kuchni uczymy się w domu rodzinnym. Kto dla pana od dziecka był mentorem w kuchni?
Karol Okrasa: Muszę przyznać, że chęć do gotowania nie zaczęła się w dzieciństwie, a dopiero parę lat później, kiedy zostałem nakierowany przez mamę i tatę do wyboru szkoły gastronomicznej. To wtedy zaczęła się moja zawodowa przygoda z gotowaniem. Dzisiaj, ale też w momencie, gdy wiedziałem, że to będzie mój zawód na przyszłość, bardzo często wracam do tych smaków dzieciństwa i przywołuję sobie chwile, które mogą sugerować, że mama i babcia bardzo mocno były i są dla mnie autorytetami kulinarnymi. One tak naprawdę kształtowały mój smak i świadomość kulinarną, przedstawiając pewne – dla nich wtedy – zupełnie normalne zachowania, które towarzyszyły im w codziennych zajęciach. I to samo robił tata czy dziadek. Wyrób wędlin, hodowla zwierząt, a potem obrabianie mięsa czy uprawa warzyw i ich przetwarzanie, towarzyszyły mi na porządku dziennym. Wtedy tego nie wiedziałem, ale dziś muszę przyznać, że te momenty były bardzo ważne, aby zbudować świadomość kulinarną i prawdopodobnie przyczyniły się do tego, że świat dziś postrzegam przez pryzmat aromatów i smaków. A która potrawa, smak lub zapach, z tych pierwszych kulinarnych prób, najbardziej zapadła panu w pamięć?
Zawsze pamiętam aromaty. Gdy wychodziłem na grzyby to aromat pachnącej po deszczu ściółki leśnej, potrafi człowiekiem zawładnąć. Zapach świeżego, wyciągniętego dopiero co z ziemi podgrzybka, który jeszcze lekko zwilżony ładnie się błyszczy, jest kapitalny. Pamiętam doskonale też aromat świeżego mleka – na wakacjach piłem jako dziecko właśnie takie ciepłe, przecedzone przed chwilą przez lnianą ścierkę, które jeszcze z pianą było mi podawane. Gdy do tego była ciepła chałka to już w ogóle była poezja. Ale aromat zgoła inny np. ukiszonej kapusty, która ubijana wytwarzała charakterystyczną pianę i pachniała w bardzo charakterystyczny sposób, też mam w pamięci. Oczywiście był też aromat smażonych powideł, warzyw, które szykowała mama na zimę, a także roznoszący się po całym domu aromat kompotu. A najdziwniejszym zapachem – w porównaniu do dzisiejszych obyczajów – był aromat przypieczonej skóry świńskiej, którą opalało się podczas świniobicia i pamiętam, jak ganialiśmy za kawałkiem takiego przypalonego ucha. I nie mogę pominąć zapachu siana, którego nie przypuszczałem, że będę używać w profesjonalnej kuchni do wędzenia. W dzieciństwie ten aromat i fakt uczestniczenia w sianokosach były tak normalną sprawą, jak chodzenie do szkoły. Jak pan wspomniał, niektóre zapachy czy zwyczaje związane z kulinariami nie są dziś tak dobrze pamiętane. Czy tradycyjna kuchnia czeka na swój renesans czy może mimo wielu nowinek cały czas jest kultywowana?
Myślę, że przeżywa swój renesans – mówiąc na szeroką skalę. Kultywowana jest na szczęście cały czas w kuchniach regionalnych. Zawsze była w domach obecna. Dziś te klasyczne smaki czy zapachy postrzegane są właśnie niczym pewnego rodzaju novum, graniczące wręcz z obłędem dla niektórych, ale chcemy to poznawać. Nie tylko przez pryzmat samych potraw, ale też sięgając po wiedzę na temat konkretnych produktów i sposobów ich wytwarzania – zwłaszcza tych specjałów charakterystycznych dla danego regionu. Często o niektórych produktach niesłusznie zapominamy. O których warto sobie przypomnieć?
Warto podkreślić, że kiedyś jadano dużo mniej mięsa niż obecnie. Wynikało to z faktu, że ponad połowa dni w roku to były dni postne i ludzie bardzo rygorystycznie przestrzegali zasady postu i wymuszało to na nich kombinowanie w kuchni. Zdarzało się, że gdy pojawić się miał kawałek mięsa, to podciągano ogon bobra pod danie postne, bo był pokryty łuskami i mógł kojarzyć się z rybami. Potrawy były zbliżone smakiem do tych mięsnych, ale kombinowane. Dobrym przykładem jest skrzepka, czyli mocno wysmażona śmietana. Białko w połaczeniu  z tłuczem  nabiera wtedy charakterystycznego posmaku i przypomina wysmażone skwarki. Wracając do pytania, to zdecydowanie zauważam powrót do kasz, wszelkich roślin strączkowych – jedne i drugie były kiedyś podstawą jadłospisu, cenioną za wartości odżywcze, kaloryczne oraz łatwość, w jaki sposób można je pozyskać. Proszę pamiętać o tym, że mięso było kiedyś produktem eleganckim, pojawiającym się rzadko na stole. Dlatego powrót do szeroko pojętych warzyw i kasz to jest dobry kierunek. Coraz częściej do kuchni zapraszamy dzieci i moda na gotowanie objęła najmłodszych. W co się musimy uzbroić przed takim międzypokoleniowym gotowaniem?
Zdecydowanie musimy uzbroić się w cierpliwość. W dzisiejszych czasach jesteśmy podatni na życie w biegu i pozyskiwania rzeczy „teraz-już”, często łapiąc coś gotowanego. A świat jest tak stworzony, że czasami trzeba poświęcić więcej czasu – szczególnie w kuchni – aby stworzyć coś dobrego. Kiedy gotujemy z dziećmi, wszystko trzeba dokładnie im wyjaśnić. Kiedyś było o tyle łatwiej, że wszystkie czynności związane z przygotowaniem posiłków, zaopatrzeniem spiżarni były normalnością i każde dziecko, niejako przy okazji, uczestniczyło w tych działaniach. Trudno przestawić się ze znanych metod jak kupowanie gotowych produktów na własnoręczne ich przygotowanie. Ale warto i każdy się o tym przekona, jak już trochę czasu temu poświęci. Tak naprawdę chodzi o to, aby dać najmłodszym szansę zrozumieć otaczający ich świat. Jedzenie oraz przygotowywania posiłków jest jednym z najważniejszych aspektów stylu życia. To elementy kultury stołu, którą warto przekazać młodszym pokoleniom, bo ona niestety zanika. Dzieciom trzeba pokazać to, co w kuchni jest dobre, to co jest złe i dać możliwość wyboru – co przeniesie się na ich przyszłość. Być może powinny być lekcje gotowania w szkołach, niczym kiedyś na zajęciach technicznych robiło się sałatki. 
Brawo, że pani o tym wspomina. Sporo osób na takie historie w trakcie wywiadów otwiera ze zdziwienia oczy. Dokładnie pamiętam ZTP, czyli zajęcia techniczno-praktyczne, i przygotowywaną sałatkę z porów, która pozwoliła mi zaliczyć przedmiot. Robiliśmy też wtedy mnóstwo kanapek i innych propozycji. Nie wiem, czy to mnie wtedy już ukształtowało do tego, żebym został kucharzem, ale świadomość, że gotuje się w domu i wiemy, z czego powstają potrawy, jest bardzo istotna. Ja do dziś pamiętam te lekcje i popieram powrót takich zajęć. Lobbuję całym sercem zajęcia poświęcone żywieniu, ale podane w przystępny dla dzieciaków sposób. Powinny w drobnej praktyce poznać potrawy i ich składniki. Choć muszę dodać, że w niektórych szkołach i przedszkolach podejmowane są próby zapełnienia tej luki poprzez organizowanie różnych festiwali jedzenia, co oczywiście pochwalam. Myślę, że warto stworzyć Ogólnopolski Program Nauki Żywienia Dzieci w Szkołach. Przejdźmy teraz do świąt wielkanocnych – powinny być tradycyjne czy lepiej postawić na nowoczesność?
Tradycyjnie oczywiście tak, ale z odrobiną nowoczesności. W rodzinnym domu staram się przemycić nieco nowinek, aby pokazać dobrze znane smaki czy produkty w ciekawej odsłonie. Wierny jednak jestem tradycji i podkreślam, że aby cokolwiek unowocześniać, trzeba poznać genezę i bazę kuchni. Trudno coś zmieniać, nie mając tej wiedzy, bo może się okazać, że na pozór tworzymy coś nowego, a w rzeczywistości odtwarzamy coś, co już kiedyś było. XVII-XVIII wieczna kuchnia niejedną osób naprawdę zadziwiłaby – przez wzgląd na wykorzystywane potrawy, łączenie przypraw czy doprawiania np. zwykłej ryby. Kiedyś to była sztuka kulinarna przez duże S. Polecam gotowanie świąteczne tradycyjne, bo może się okazać, że wracając do korzeni kuchni polskiej, nagle odkryjemy nieznane nam zestawy. Wielkanoc na słodko czy na wytrawnie – jak się panu bardziej kojarzy?
Zdecydowanie wytrawnie- należę do osób, które na deser nie odmówią kawałka mięska czy dobrze przysmażonej ciecierzycy. W kwestii słodyczy jestem wierny wypiekom mojej mamy. Gdy zrobi karpatkę od święta, to jestem zachwycony. A jakie wielkanocne danie obowiązkowo musi znaleźć się u pana na stole?
Oczywiście musi być babka drożdżowa z tych słodkich propozycji. Ale jest taka potrawa, która mocno kojarzy mi się z Wielkanocą. To barszcz zabielany na porządnej wędzonce. To danie, co do którego mogę się przyznać, że jem je litrami – to nie jest talerz czy dwa, a naprawdę spora porcja. Bez tego nie wyobrażam sobie swoich świąt. Podzieli się pan recepturą na tę zupę?
Nie chciałbym w pełni zdradzać tajemnicy mamy (śmiech). Mogę powiedzieć, że główne składniki są dość proste – to upieczone, czerwone buraki, które muszą mieć intensywny ładny kolor. Później obowiązkowo muszą być starte. Osobno gotuje się wywar na wędzonce – musi być świetnej jakości, co jest sekretem barszczu. Moja mama pielęgnuję tę tradycję od lat. Następnie wywar łączy z burakami, podgotowywany i zaprawia – w sobie tylko znany sposób - bardzo dobrym chrzanem. Na końcu tylko delikatnie zabiela, doprawia majerankiem, odrobiną czosnku i pieprzem. Zupa ta musi charakteryzować się pływającymi z wędzonki oczkami – to jest znak rozpoznawczy. A na końcu oczywiście pokrojona wędzonka i jajeczko w ramach dodatków. Zdarza się, że te w ferworze przygotowań do świąt idziemy na łatwiznę. Dlaczego lepiej zdecydować się na domową wersję niż półprodukty?
Pamiętajmy, że gdy kupujemy gotowe rzeczy, to są one robione pod taki ogólny smak, a sami wiemy, że jeszcze się taki nie narodził, co by wszystkim dogodził. Więc jeśli samodzielnie zrobimy potrawy to mamy przede wszystkim satysfakcję w kuchni – szczególnie jeśli innym to smakuje. Po drugie mamy możliwość eksperymentowania i stworzenia wariacji na temat wielkanocnych potraw. Warto poświęcić temu trochę czasu. Dobrym przykładem są pasztety – kiedyś w dużych ilościach pieczone w polskich domach, dziś trochę zapomniane. O zawodzie pasztetnika, który był przy dworach, mało kto dziś pamięta. Aby nim zostać, trzeba było ukończyć specjalne kursy i zdobyć licencję. W domu mamy możliwość przygotowania różnego rodzaju pasztetów: jaglanego z kaczki, z dziczyzny, wieprzowy z kaszą jęczmienną czy rybny, kiedyś niezwykle popularny. Robiąc je własnoręcznie – a dobrym pretekstem jest Wielkanoc – sprawimy sobie i bliskim niesamowitą kulinarną przyjemność. W dodatku możemy zrobić swój unikalny, wyjątkowy pasztet. Tworzyć coś w kuchni od podstaw to wyjątkowa przyjemność. Przepisy Karola Okrasy na dania świąteczne i nie tylko  znajdziecie na kuchnialidla.pl"
http://kuchnia.wp.pl/arkadiusz-andrzejewski-w-porywie-gniewu-wyrzucilem-chleb-przez-okno-6108692538202241a,"Arkadiusz Andrzejewski: W porywie gniewu wyrzuciłem chleb przez okno Nie mieszka na wsi, nie wyrabia ciasta w drewnianej dzieży, nie pali w piecu drewnem. A jednak chlebom, które piecze bliżej do tych wytwarzanych kiedyś na wsi, niż do tych, które dzisiaj można spotkać na sklepowych półkach. Arkadiusz Andrzejewski. Chlebodawca. Przekonuje, że nie jesteśmy skazani na nadmuchiwane bułki z dyskontów. Uciekł z korporacji i zajął się wypiekaniem chleba na zakwasie. Metodą prób i błędów znalazł przepis doskonały. Nam opowiada o tym, dlaczego zrezygnował z kupowania pieczywa w supermarkecie i jak pasja przerodziła się w sposób na życie.  Katarzyna Gileta: Coraz więcej osób decyduje się na wypiekanie chleba w domu. Kulinarne blogerki prześcigają się w wymyślaniu kolejnych przepisów na drożdżowe bułeczki, chleby na zakwasie, z ziarnami czy bez glutenu. Jak było u pana? 
Arkadiusz Andrzejewski: Przyczyniły się do tego problemy zdrowotne i ostrzeżenie od lekarza, który powiedział, że jeśli nie zmienię trybu życia oraz diety, to może się to dla mnie źle skończyć. Długa kuracja antybiotykowa i rygorystyczna dieta, którą musiałem wdrożyć, zakładały absolutny zakaz spożywania produktów zawierających drożdże. Musiałem między innymi odstawić na bok wszystkie używki oraz pieczywo wypiekane na drożdżach piekarskich.  Został więc pan „skazany” na chleb na zakwasie.
Lekarz zwrócił mi uwagę na dobroczynne działanie prawdziwego żytniego chleba na naturalnym zakwasie. Starałem się stosować do jego zaleceń i w tym celu przeprowadziłem rekonesans asortymentu pieczywa dostępnego w codziennej sprzedaży w pobliskich sklepach. Okazało się, że nie jest wcale tak źle i jest w czym wybierać. Ufny w zapewnienia personelu sklepowego oraz w informacje na podawane przez producenta, konsumowałem zgodnie z zaleceniem lekarza pieczywo, głównie „żytnie razowe i na zakwasie”. Teraz znalezienie takiego pieczywa chyba nie jest problemem? Wiele piekarni wraca do tradycyjnych receptur, na chlebach są naklejane karteczki ze składem...
Niestety, wcale nie jest tak różowo. Pewnego dnia, w sklepie firmowym jednej z piekarń - a jak się później okazało ogromnej fabryki pieczywa - postanowiłem upewnić się, że kupowany przeze mnie chleb spełnia moje oczekiwania i wytyczne lekarza.  I?
Jakież było moje zdziwienie, gdy się okazało, że chleb, który jadłem od dwóch lat, oprócz wspomnianego zakwasu, zawiera również drożdże. Sympatyczna pani ze szczerym uśmiechem odpowiedziała, że na zakwasie nie mógłby tak ładnie wyrosnąć, więc zawsze dodaje się również piekarskie drożdże.  Mówiąc delikatnie, zagotowało się coś we mnie. Zacząłem drążyć temat, szperać w internecie i szukać odpowiedzi na nurtujące mnie pytania. Z każdym dniem wyłaniała się coraz bardziej ponura prawda o jakości pieczywa oferowanego w handlu detalicznym. Okazało się, że prawdziwego, na naturalnym zakwasie, wytwarzanego tradycyjną metodą wielofazowego zaczyniania w handlu nie ma już prawie wcale.  Z czego to wynika? Oszczędności? Zmiana procesu produkcyjnego?
Z informacji, jakie znalazłem w internecie, wynikało, że piekarnie, oferujące prawdziwy chleb upadają, a ich miejsce zajmują potężne zautomatyzowane fabryki, w których rolę piekarza zajęły maszyny, a dostosowanie pieczywa do automatycznego wypieku pociągnęło za sobą konieczność wprowadzenia wielu dodatków chemicznych (oczywiście dopuszczonych do użytku), które w moim przekonaniu zdrowiu raczej służyć nie mogą. 
Produkcja i sprzedaż różnych dodatków do pieczywa to nowa dochodowa gałąź produkcji przynosząca dzisiaj kolosalne zyski. Zastanawiałem się, jak pogodzić prawdę starą jak świat, że chleb to mąka, woda i sól, z lekturą składu dzisiejszego pieczywa, zawierającego kilkanaście, a w skrajnych przypadkach kilkadziesiąt różnych składników. Nie znalazłem żadnych argumentów, aby pomiędzy tymi dwoma rodzajami pieczywa postawić znak równości.  Jednym słowem, pieczywo, jakie możemy kupić w supermarkecie czy piekarni to wyroby chlebopodobne?
Może i wyglądają jak chleb, pachną, co gorsza, nawet tak smakują, ale z dawnym, prawdziwym pieczywem nie mają już wiele wspólnego. I właśnie te odkrycia spowodowały, że postanowiłem dla swojej rodziny piec chleb taki, jak dawniej: z mąki, wody i soli. Wtedy nie przypuszczałem jeszcze, że przerodzi się to w prawdziwą pasję, którą w przyszłości będę zarażał innych.  Pamięta pan swoje pierwsze próby wypieku domowego chleba?
Delikatnie mówiąc, były one piękną katastrofą (śmiech). Nie zliczę, ile mąki zmarnowałem i ile bochenków zjadłem w przekonaniu, że właśnie tak powinien smakować ten zdrowy, żytni, na zakwasie. Cóż, nie każde lekarstwo musi smakować, tłumaczyłem sobie i przełykałem kolejne kęsy niezbyt smacznego, ale w moim wyobrażeniu „zdrowego pieczywa”.  Wspomnienia tamtego okresu to powód do wielu żartów, a czasem uszczypliwości ze strony moich bliskich. Zakalcowate wyroby chlebopodobne z dziurami mieszczącymi dłoń dorosłego człowieka, przypalone z wierzchu, a surowe w środku ciasto o trudnej do opisania konsystencji, to efekt moich poszukiwań i pionierskich wypieków. Słyszałam też historię o fruwającym bochenku... 
W porywie gniewu wyrzuciłem chleb przez okno (śmiech). Jakaż była jednak moja radość, gdy pewnego razu zaczął on przypominać w smaku ten, od którego tak bardzo chciałem uciec. Kolejne próby, które coraz rzadziej kończyły się niepowodzeniem, przynosiły widoczny postęp jakościowo-wizualny i zachęcały do dalszych prób.  Jak na te eksperymenty reagowali pana najbliżsi?
W pionierskich czasach mojej działalności najbardziej rozumiała mnie żona. Jako osoba najbardziej zorientowana na zdrowy styl życia, w którym poczesną rolę odgrywa nie tyle dieta, ile jakość składników, z których przygotowuje się potrawy. Wspierała mnie od samego początku i właściwie tworzyła podstawy dzisiejszej mojej działalności. Chociaż nabrałem już dużego doświadczenia w dziedzinie wypiekania chleba i dzielę się moją wiedzą, ucząc innych, jeszcze często konsultuję z nią różne moje pomysły i teorie. 
Jeśli chodzi o dobór różnych dodatków i past do pieczywa, nawet nie staram się jej dorównać. Najbliższa rodzina oraz przyjaciele może bez zbędnego entuzjazmu, ale zawsze wyrażali się o mojej pasji bardzo pochlebnie. Dzisiaj to moi najwierniejsi fani, którzy twierdzą, że robię najlepszy chleb na całym świecie. Chciałbym im serdecznie podziękować. Jeśli mowa o przyjaciołach, to właśnie dzięki chlebowi znalazłem wielu nowych. Nie ma chyba nic lepszego niż pajda świeżego, jeszcze ciepłego chleba z masłem.
Smak coraz częściej przypominał ten, który po wielu latach zapomnienia odgrzebałem z czeluści pamięci. Przywoływał on wspomnienia wakacji, które spędzałem razem z bratem u babci, w starym drewnianym domu krytym strzechą. Wakacje magiczne, bo bez elektryczności, za to z całym dobrodziejstwem, jakie niosło ze sobą obcowanie z naturą. Właśnie tam powstawał prawdziwy chleb - na zakwasce, jak mawiała babcia. Piekła go razem ze swoją siostrą w prawdziwym, starym piecu opalanym drewnem.  Pamiętam spracowane ręce babci, która z własnej mąki w drewnianej dzieży wyrabiała ciasto na „swój chleb”. Był wypiekany w sobotę i musiał starczyć na cały tydzień. zachowywał świeżość przez cały ten okres. Nowy nie został napoczęty dopóty, dopóki nie została zjedzona ostatnia kromka z poprzedniego wypieku. Szacunek do chleba, kreślenie krzyża przed ukrojeniem pierwszej pajdy, całowanie, gdy upadł na ziemię, to obrazy, które przywołują w pamięci moją kochaną babcię Olę. 
Wieś, żniwa, snopki żyta, drewniana dzieża, piec chlebowy i w końcu sam chleb. To obrazy, które bardzo mocno zapisały się w mej pamięci. Towarzyszą mi we wszystkich próbach odtwarzania starych przepisów chlebowych. W poszukiwaniu dawnego smaku chleba przemierzył pan Polskę wzdłuż i wszerz.
Zaglądałem wszędzie, gdzie żywa była tradycja pieczenia chleba w nadziei na znalezienie doskonałego przepisu. Spotkanie z coraz to innymi osobami, które parały się tym pięknym fachem, utwierdziły mnie, że nie ma jednego, doskonałego przepisu, a powodzenie w znalezieniu tego najlepszego gwarantują wielokrotne próby, dobry surowiec oraz serce. 
W rozmowie z osobami starszymi, które już dawno zapomniały proporcje i wszelkie inne parametry wypieków, słyszałem przestrogi, aby do pieczenia nie przystępować w złym nastroju, „bo chleb to czuje i na pewno się wtedy nie uda”. Dzisiaj wiem, że coś w tym jest. Wielokrotnie miałem okazję się o tym przekonać. Do tej pory wszystkie przepisy powstały w kuchni w pana mieszkaniu na warszawskim Bielanach.
Informacje zebrane z terenu oraz wygrzebane w czeluściach internetu analizowałem i dostosowywałem do moich potrzeb, rozrysowując wszystko ołówkiem na papierze. Bardzo szybko utonąłem w morzu notatek i rozpisek, których po jakimś czasie sam nie potrafiłem odczytać, lub dopasować do siebie. 
Tu po raz kolejny z pomocą przyszła żona. Po wielu próbach i modyfikacjach powstał bardzo ważny dokument w Excelu, który współpracował nie tylko z nowszymi przepisami, ale również z tymi z epoki: „Weź mąki żytniej prawdziwej kwart 15, wody z dobrej studni kwart 10…”.  Przeliczał pan te kwarty na gramy?
Mądre formuły nowoczesnego programu komputerowego bardzo dobrze rozumiały dawne jednostki miar. Tak powstawały moje pierwsze, przywrócone do życia przepisy w nowoczesnej odsłonie. Próbnym wypiekom nie było końca, ciekawość tych nowych całkowicie przesłoniła mi świat. Dni, kiedy udał się chleb z odtwarzanego przepisu, zaznaczałem w kalendarzu na czerwono. Był powód do otworzenia dobrej butelki wina i degustacji nowych wypieków. Żona i dzieci chyba były chyba zadowolone? Codziennie świeży, pyszny chleb. 
Pomimo święcenia triumfów żona zaczęła na mnie patrzeć z ukosa. Pełna aneksja kuchni, którą przeznaczyłem na potrzeby Światowego Centrum Odtwarzania Starych Przepisów, nie spotkała się z jej zrozumieniem (śmiech). Głoszone przez mnie idee zbawienia chleba nie padły na podatny grunt, a argumenty o potrzebie zaspokajania pasji zostały całkowicie zignorowane.  Nadszedł moment, gdy wszystkie garnki, miski i łyżki były w ciągłym użyciu. Ugotowanie obiadu graniczyło z cudem i okupione było ciągłymi utarczkami o przestrzeń roboczą. Stół zamienił się w blat piekarski, a pod nim na stałe zamieszkały worki z mąką. 
Czarny kot zamienił się w białego kota, telewizor pokrył się grubą warstwą kurzu. Mąka wdarła się w każdy zakamarek mieszkania i zagościła na stałe nawet w pościeli. To był ten moment, kiedy bardzo poważny ton żony, dał mi do zrozumienia, że w moich poszukiwaniach skończył się jakiś ważny etap i nieuchronnie zbliża się następny. Trochę owiany mgiełką tajemniczości, ale tym bardziej pociągający i kuszący. To znaczy?
Zaczęło się od zainteresowania sąsiadów moimi wypiekami. Otwarte nawet na krótko drzwi mieszkania wypuszczały zapach działający piorunująco na zmysły sąsiadów. „Co tak ładnie pachnie? Chleb? A mój tak nie pachnie” - słyszałem i widziałem zdziwione spojrzenia. „Sam pieczesz? W piekarniku?” - dopytywali się. „Daj spróbować. Wiesz, moje koleżanki z pracy też by chciały, ile kosztuje?”
Szybko się okazało, że chętnych jest o wiele więcej. Wszystkie osoby, odgrywające rolę królików doświadczalnych chórem oznajmiły, że lepszego nie jadły i bardzo by chciały nabywać go ode mnie. Wieść o mojej pasji rozeszła się lotem błyskawicy i co chwilę zgłaszały się do mnie nowe osoby chcące spróbować mojego chleba. Miał pan ręce pełne roboty.
Musiałem stawić czoła wyzwaniu i ryzykując utratę zdobytej sławy, wystawić się na surowy osąd znawców i wielbicieli dobrego smaku. Efekt przerósł moje najśmielsze oczekiwania. Skłoniło mnie to dalszych przemyśleń, które zaczęły ewoluować w kierunku uruchomienia małej manufakturki. Miejsca, w którym będę mógł nie tylko pracować nad odtwarzaniem starych i testowaniem nowych przepisów, ale również będę mógł wytwarzać chleb dla moich fanów. Obecnie, korzystając z pomocy przyjaciół, jestem na etapie urządzania swojego miejsca na ziemi, w którym będę mógł oddać się mojej wielkiej pasji. Pięknie. 
Odtwarzanie starych i tworzenie nowych przepisów spowodowały, że w grupie zainteresowanych i współpracujących ze mną osób zastanawiamy się nad założeniem fundacji, która u podstaw swej działalności miałaby przywrócenie chlebowi należnego nie tylko szacunku, ale również miejsca w naszej diecie i promowanie go jako zdrowej podstawy piramidy żywieniowej."
http://kuchnia.wp.pl/zapiekanka-z-kurczakiem-i-ziemniakami-6114354301613697a,"Zapiekanka z kurczakiem i ziemniakami   Wypróbuj koniecznie przepis na aromatyczną zapiekanka z kurczakiem z serem pleśniowym, ziemniakami, selerem naciowym i papryczką chili. Możesz wykorzystać mięso i ziemniaki, które zostały z poprzedniego dnia. W ten sposób nic się nie zmarnuje."
http://kuchnia.wp.pl/menu-na-grilla-czyli-jak-zorganizowac-niezwykle-przyjecie-w-ogrodzie-6114386646280321a,"Menu na grilla, czyli jak zorganizować niezwykłe przyjęcie w ogrodzie? Urządzenie imprezy na świeżym powietrzu wymaga odpowiednich przygotowań i przemyślanego menu. Jak zorganizować doskonałe garden party, na którym główną rolę będzie grał grill? Menu grillowe – dania na przyjęcie w ogrodzie
Potrawy z grilla zwykle kojarzą się z prostym, niewyszukanym jedzeniem: kawałkami mięsa z rusztu oraz kiełbasą. Często trudno nam znaleźć w nich ten rodzaj nieskrępowanej elegancji, która nie przytłacza, ale jednak zachwyca. Przyjęcie z grillem nie musi jednak być przaśne i nieatrakcyjne. Wystarczy dobrze przemyśleć menu. Przystawki i przekąski na grilla
Zanim zaplanowane przez nas danie główne z grilla będzie gotowe, zaproponujmy gościom szybkie przystawki. Przekąski na garden party powinny być nieskomplikowane i możliwe do przygotowania bez dodatkowych urządzeń. 
•   Blendowane sosy, dipy i marynaty lepiej przygotować wcześniej. 
•   Podczas przyjęcia w ogrodzie najlepiej sprawdzą się tzw. finger foods, czyli małe potrawy na jeden kęs, dania, które bez problemu zjemy również palcami lub na stojąco. Nie warto psuć luźnej, przyjemnej atmosfery zbyt skomplikowanymi przekąskami, do których trzeba zasiąść przy stole.
Przystawki na każdym przyjęciu mają zaostrzać apetyt i przynosić ochotę na więcej, dlatego powinny być niewielkie i lekkie. Najlepiej wykorzystać do tego grillowane warzywa. Jednym z pomysłów jest podpieczenie na ruszcie pieczarek, od których odetniemy ogonki w taki sposób, aby tworzyły coś na kształt małej miseczki. Możemy je wypełnić wcześniej przygotowaną salsą pomidorową z czosnkiem, sosem balsamicznym i bazylią. Na grillu ułóżmy także plastry cukinii lub bakłażana, które później przełożymy serem. Na ruszcie możemy również podpiec kromki bagietki natarte czosnkiem i polane oliwą. Staną się bazą dla bruschetty z salsą pomidorową, grillowaną papryką i bakłażanem lub awokado i krewetką skropioną cytryną. Zanim inne dania będą gotowe, możemy zaserwować także szybką przekąskę z grillowanego boczku nawiniętego na długi patyk do szaszłyków.  Jakie mięso wybrać na grilla i jak je przygotować?
Jak przygotować i przyprawić mięso na grilla, aby było nie tylko smaczne, ale także soczyste i kruche? Najważniejsza jest marynata, w której powinniśmy trzymać kurczaka, wieprzowinę czy wołowinę kilka godzin lub najlepiej cały dzień. Powinna ona zawierać składnik kwaśny, np. sok z cytryny, ocet, wino lub jogurt. Nie możemy jednak z nimi przesadzać, dlatego najlepiej rozcieńczyć je wodą.  Kolejnym ważnym elementem marynaty do mięsa na grilla jest odporny na wysokie temperatury tłuszcz, np. oliwa z oliwek lub olej. Dla nadania smaku dodajmy jeszcze sól oraz wybrane przyprawy. Powinniśmy je jednak usunąć tuż przed grillowaniem, aby się nie przypaliły. Marynata ma za zadanie skruszyć mięso, nadać mu odpowiedniej soczystości, zabezpieczyć przed działaniem wysokiej temperatury i spaleniem. Jeśli chcemy, aby nasze potrawy miały jeszcze więcej smaku, możemy przygotować dodatkową glazurę, którą posmarujemy kawałki mięsa na ostatnim etapie grillowania. Dobrym pomysłem będzie także polewanie ich piwem, które chroni przed powstawaniem szkodliwych substancji podczas ściekania i przypalania się tłuszczu. Grillowanie jest techniką uniwersalną i możemy ją wykorzystywać do przygotowywania każdego mięsa. Do wyboru mamy m.in. karkówkę, boczek i schab wieprzowy, filety, skrzydełka i podudzia z kurczaka, różne rodzaje kiełbas, a nawet hamburgery czy wykwintny stek wołowy. O czym powinniśmy pamiętać podczas grillowania?  Naszym celem jest uzyskanie soczystego mięsa z chrupiącą skórką, o dymnym smaku. Z tego powodu nie możemy doprowadzić do przepieczenia i spalenia, które są wynikiem zbyt wysokiej temperatury oraz za długiego czasu grillowania. Najlepiej więc najpierw krótko przypiec mięso, ustawiając ruszt na niskiej pozycji, by później podnieść je wyżej, aby wolno dochodziło. Każdy rodzaj mięsa wymaga jednak innej metody grillowania i przygotowania.  Ryba z grilla – jak grillować rybę
Urządzając przyjęcie w ogrodzie, pomyślmy o gościach, którzy nie jedzą mięsa lub uważają na kaloryczność posiłków. Doskonałą propozycją lekkiego dania głównego z grilla może być elegancki stek z tuńczyka lub pięknie prezentująca się dorada i pstrąg podawane w całości. 
•   Delikatne ryby wymagają jednak nieco innego traktowania niż potrawy z mięsa. Powinniśmy zrezygnować z długiego marynowania i jedynie doprawić je przed podaniem. 
•   Do ryb w całości najlepiej włożyć świeże zioła i plasterek cytryny lub pomarańczy, posolić oraz natrzeć ich skórkę oliwą z oliwek, aby nie przykleiła się do rusztu. 
•   Warto zainwestować w specjalny koszyczek, dzięki któremu łatwiej obrócimy rybę na drugą stronę bez ryzyka jej rozpadnięcia się. Ważny jest też czas grillowania: odpowiedni, aby nie przesuszyć mięsa, ale nadać skórce chrupkości. Wystarczy około 15 minut w średniej temperaturze. 
•   Inną metodą grillowania ryby jest zawinięcie ją w folię aluminiową lub liście, np. bananowca lub chrzanu. W ten sposób możemy przygotować np. filety lub steki. Razem z wybraną rybą zawińmy kawałek masła, zioła, plasterek cytryny oraz przyprawy. Będzie soczysta i pełna aromatu. 
•   Jeśli chcemy zaimponować naszym gościom znajomością nowinek kulinarnych, stek z tuńczyka lub kawałki łososia możemy grillować z wykorzystaniem deseczki z drewna cedrowego. Przed użyciem trzeba ją namoczyć, aby pod wpływem wysokiej temperatury nie sczerniała. Musimy jednak pamiętać, że czas przygotowania ryby w taki sposób będzie dłuższy. Jak grillować warzywa i przygotować wegetariański grill
Najlepszym dodatkiem do dań oraz wegetariańską propozycją na przyjęcie w ogrodzie będą kolorowe warzywa z grilla. Odkrywają one bogactwo smaków i konsystencji: od chrupkości i jędrności lekko podpieczonych na ruszcie kalafiorów i marchewek po kremowość bakłażana i cukinii. Doskonałe będą także papryki, z których po grillowaniu łatwo odchodzi skórka, odkrywając przed nami miękkie, słodkawe wnętrze. Wykorzystajmy również pomidory – zwłaszcza te koktajlowe – które pod wpływem temperatury nabierają jeszcze więcej słodko-kwaśnego, intensywnego smaku. Jak je grillować, aby stały się idealnym dodatkiem do obiadu z grilla?
•   Jędrne, twarde warzywa możemy ułożyć bezpośrednio na ruszcie i podpiekać krótko na średniej temperaturze. 
•   Mniejsze kawałki lub miękkie jarzyny grillujemy na tackach lub przygotowujemy paczuszki z folii aluminiowej. Dzięki takiej metodzie możemy nadać warzywom dodatkowych aromatów. Doskonale będą smakować pomidory z oregano lub bazylią i oliwą z oliwek albo cebulki i marchewki z masłem. Jeśli wybieramy bezpośredni sposób grillowania, przyprawy dodajmy na końcu, aby się nie spaliły. 
Grillowane warzywa mogą być składnikiem wielu dań podawanych na przyjęciu w ogrodzie. Użyjmy ich nie tylko do szaszłyków z mięsem lub rybą czy krewetkami. Dodajmy oliwę, zioła i ser typu feta, aby przygotować ciepłą sałatkę, lub przełóżmy plastry bakłażana, cukinii lub pomidora grillowanym tofu i zaproponujmy taką przystawkę gościom, którzy nie jedzą mięsa. Propozycją dla wegetarian mogą być oprócz tego różnego rodzaju grillowane sery, np. wędzony i pleśniowy z dodatkiem konfitur lub warzywnych szaszłyków. Sałatki i dodatki do dań z grilla 
Sałatki, surówki i dodatki do dań z grilla podczas garden party powinny być lekkie, sezonowe, z wykorzystaniem całego bogactwa dojrzałych owoców i warzyw. Na stołach pojawić powinny się sałaty w różnych odcieniach zieleni, pomidory, które wreszcie nabierają słodyczy i niezbędnej kwaskowości, orzeźwiające ogórki, pikantne rzodkiewki oraz warzywa idealne do grillowania. Nie potrzeba im wiele, aby stanowiły doskonały dodatek do dań grillowych. Wystarczy prosty winegret na bazie oliwy i świeżych ziół lub sos jogurtowy z listkami mięty, oregano, tymianku, kolendry czy melisy.
•   Jak grillować ziemniaki? Możemy je podawać w różnych wariantach i grillować z wykorzystaniem różnych metod. Jedną z nich jest owinięcie ziemniaków folią aluminiową i włożenie do rozgrzanego węgla. Otrzymają odpowiednią ilość ciepła, staną się kremowe i nabiorą charakterystycznego, dymnego aromatu. Kiedy nieco zmiękną, ale nie będą jeszcze gotowe, natnijmy je cienko wzdłuż tak, aby nie przeciąć spodu. Podpiekając skórkę, uzyskamy ciekawe ziemniaki hasselback. Pomiędzy nacięcia możemy dodatkowo włożyć boczek lub ser wędzony. Podawajmy posypane solą, z dodatkiem masła ziołowego lub aromatyzowanej oliwy. Deser z grilla na przyjęcie w ogrodzie – owoce z grilla
Na garden party nie może zabraknąć deseru z dojrzałych owoców. Do przygotowania ciekawej propozycji możemy wykorzystać grilla. Na tackach ułóżmy połówki brzoskwiń i gruszek oraz plastry świeżego ananasa. Ciepłe owoce zestawione z lodami waniliowymi i wybranym sosem, np. czekoladowym lub karmelowym, będą idealnym zakończeniem naszego grill party. Efektownie wyglądać będą też łódeczki z grillowanych bananów. Wystarczy naciąć ich skórkę w jednym miejscu, rozchylić i położyć na ruszcie nacięciem do góry. W miąższ banana możemy dodatkowo włożyć kostki czekolady, które rozpuszczą się pod wpływem ciepła. Deser udekorujmy wiórkami kokosowymi lub orzechami.  Napoje na przyjęcie w ogrodzie
Szczególny klimat przyjęcia w ogrodzie możemy podkreślić przez wybór odpowiednich napojów. Postawmy na wodę z dodatkiem mięty, melisy, cytryny lub owoców oraz orzeźwiające soki lub różnego rodzaju koktajle. Zmiksujmy owoce z dodatkiem wody mineralnej i przygotujmy smakowe lemoniady lub smoothie. Weźmy też przykład z receptur na znane drinki i stwórzmy modne bezalkoholowe mocktajle. 
•   Wrażenie na gościach zrobią także efektowne kostki lodu, w których zamrozimy, np. listki mięty i melisy, jadalne kwiaty lub owoce. 
•   Nie zapomnijmy także o herbacie i kawie, które podczas przyjęcia w ogrodzie możemy podawać na zimno. Dekoracje i nakrycie stołu na garden party 
Garden party z grillem w roli głównej to szczególny rodzaj przyjęcia, podczas którego powinniśmy stworzyć naszym gościom atmosferę luzu i swobody. Nie oznacza to jednak, że mamy zapomnieć o odpowiednim doborze dekoracji. Dzięki nim nasza impreza na świeżym powietrzu będzie nie tylko niezapomniana, ale zyska indywidualny charakter. Od czego zacząć i jak zamienić ogród w odpowiednie miejsce na przyjęcie? •   Przygotuj ogród na grill party Na początku oczyśćmy przestrzeń ze zbędnych przedmiotów i narzędzi oraz zadbajmy o wygląd ogrodowych roślin i trawnika. Kiedy zrobimy porządek, zastanówmy się nad ustawieniem stołu. Powinien stanąć na równej powierzchni w taki sposób, aby nie przeszkadzać gościom i osobie, która będzie zajmowała się przygotowywaniem posiłków. Grill powinien być oddalony od miejsca, w którym będziemy spędzać czas. Pamiętajmy, że zmieniający się kierunek wiatru może spowodować zbieranie się dymu nad stołem. Najlepiej, aby grill był czymś osłonięty. Dobrym pomysłem jest ustawienie stołów pod pawilonem ogrodowym, który ochroni nas także przed nagłym załamaniem pogody lub silnym słońcem.
Kiedy już znajdziemy odpowiednie miejsce na stół, zastanówmy się nad usadzeniem gości. Więcej osób zmieści się na długich ławkach, które wprowadzą przy okazji luźną, domową atmosferę. Jeśli zaprosiliśmy niewielu gości lub dysponujemy dużą przestrzenią, możemy zdecydować się na krzesła ogrodowe, które będą wygodniejsze i bardziej eleganckie.
Zadbajmy również o dekoracje ogrodu. Przygotujmy lampiony, świece i pochodnie na wieczór oraz kolorowe girlandy, pompony z papieru lub tiulu, które rozwiesimy nieopodal stołu. Stwórzmy domową, ciepłą atmosferę z odrobiną luzu i dobrej zabawy.  •   Dekoracja i nakrycie stołu na przyjęcie w ogrodzie Po stworzeniu wygodnego miejsca do całodziennego biesiadowania pomyślmy o nakryciu stołu. Zacznijmy od wyboru motywu lub kolorów przewodnich i na ich podstawie dobierzmy odpowiedni obrus. Możemy zdecydować się na ten w czerwono-białą kratę w stylu amerykańskim, nawiązujący do natury papierowy lub lniany. Dobrą bazą dla innych dekoracji będą stonowane, pastelowe kolory, ale nie musimy się do nich ograniczać. Ważne, aby każdy element ze sobą współgrał. Do obrusu dobierzmy też – na zasadzie podobieństwa lub kontrastu – serwetki. Na grill party przyda się ich duża ilość, dlatego ułóżmy je przy każdym talerzyku i ustawmy dodatkowe serwetniki. Jakie talerze będą najlepsze na niezobowiązujące przyjęcie w ogrodzie? Alternatywą dla szkła i ceramiki mogą być plastikowe lub papierowe talerze, występujące w różnych kształtach i wariantach kolorystycznych. Możemy dopasować je do wybranego stylu. Podobnie zróbmy ze sztućcami. Wybierzmy specjalne do grilla z poręczną, drewnianą rączką i ostrym nożem z ząbkami lub jednorazowe: plastikowe albo drewniane. Jeśli nie pasuje nam ich styl, możemy nadać mu szlachetności dzięki odpowiedniej oprawie. Wystarczy zestaw drewnianych sztućców przewiązać razem z serwetką kolorową tasiemką i włożyć za nią mały kwiatek lub drobny bukiecik. Podobne kwiaty ustawmy na stole w prostych wazonach lub ozdobionych koronką słoikach. Najlepiej będą wyglądać kompozycje prosto z ogrodu lub swobodne wiązanki.  Artykuł powstał we współpracy z MAKRO Cash and Carry"
http://kuchnia.wp.pl/europejski-dzien-sniadania-co-trzeba-wiedziec-o-tym-posilku-6115409460516993a,"Europejski dzień śniadania - co trzeba wiedzieć o tym posiłku? Bez śniadania ani rusz! Takie hasło powinno przyświecać nam każdego dnia, tuż po przebudzeniu. Jeśli więc czytamy ten tekst na czczo, to znak, że już czas na pierwszy posiłek! Zwłaszcza dziś  – podczas Europejskiego Dnia Śniadania. Przy tej okazji warto zadać sobie kilka pytań. Odpowiada na nie żywieniowiec Iwonna Niegowska. Dźwięk budzika to dla wielu początek codziennej walki z czasem. Na polu walki, niestety, najszybciej polegnie… nasze śniadanie. Często jedzone w biegu albo zupełnie pomijane. Nie zdajemy sobie sprawy, że takim postępowaniem możemy sobie zepsuć cały dzień. Dlaczego? Poranek to czas, kiedy nasz organizm oczekuje, że po okresie odpoczynku dostarczymy mu nowej dawki energii i w ten sposób podwyższymy poziom glukozy. Dlatego nie jedząc śniadania, jesteśmy narażeni, że już w godzinach przedpołudniowych będziemy się czuć zmęczeni, osłabieni, doznamy spadku nastroju. Kiedy nie zjemy śniadania, bądźmy pewni, że organizm upomni się o jedzenie, a w rezultacie skompensujemy sobie brak tego posiłku nadmierną porcją obiadu albo – co gorsza – niezdrowymi przekąskami. Ponadto jedząc regularnie śniadania, regulujemy swój metabolizm, co sprzyja utrzymaniu właściwej masy ciała. Co ważne, odpowiednio zbilansowane śniadanie sprzyja pracy mózgu, może poprawiać koncentrację i pamięć. Śniadanie, czyli pierwszy posiłek w ciągu dnia, należy najlepiej sięgnąć do 30 minut po przebudzeniu. Śniadanie ma być drugim posiłkiem w ciągu dnia pod względem kaloryczności (po obiedzie), cechując się kalorycznością na poziomie 500-700 kcal. Powinno dostarczyć naszemu organizmowi 20-25 proc. całodobowej energii. Aby było pełnowartościowe i dobrze zbilansowane, śniadanie powinno składać się z:  Bywa, że rezygnujemy ze śniadania ze względu na brak czasu. Warto zatem poznać kilka wskazówek, które pomogą nam przygotować pełnowartościowe śniadanie, biorąc pod uwagę poranny pośpiech. Odpowiedzią na szybkie śniadanie są kanapki. Jeśli wiemy, że rano będziemy mieć ekstremalnie mało czasu, możemy składniki przygotować poprzedniego wieczoru, np. ugotować jajka na twardo, pokroić warzywa, przygotować biały ser, przyrządzić pastę. Oto kilka pomysłów na śniadaniowe kanapki. Składniki: 10 g smarowidła np. margaryny Rama Classic, ciemna bagietka, kiełki rzodkiewki, 3 jajka przepiórcze, szczypiorek.Sposób przygotowania: pokrój bagietkę na kromki i posmaruj margaryną lub masłem. Ugotuj przepiórcze jaja na twardo. Ułóż na kromkach kiełki rzodkiewki. Na kiełkach rzodkiewki połóż obrane połówki jajek i udekoruj kanapki pastą łososiową. Składniki: 4 kromki chleba z ziarnami słonecznika, 4 łyżki smarowidła, 2 jajka, 1 wędzona makrela, 1 cebula dymka ze szczypiorkiem, 2 łyżki ziaren słonecznika.Sposób przygotowania: jaja ugotuj na twardo, ostudź i obierz ze skorupek. Makrelę oczyść ze skóry i ości, oddzielone mięso włóż do miseczki. Jaja i cebulę dymkę drobno posiekaj, wymieszaj w miseczce z 2 łyżkami Ramy, dodaj makrelę. Posmaruj pieczywo, a na kromki chleba nałóż pastę rybną, a następnie posyp je siekanym szczypiorem i ziarnami słonecznika. Składniki: 4 kromki pumpernikla, smarowidło na kanapki, 80 g twarożku, 2 łyżki orzechów, 6 rzodkiewek, 1 pęczek szczypiorku, świeżo mielony pieprz do smaku.Sposób przygotowania: rzodkiewki zetrzyj na tarce na dużych oczkach. Twarożek połącz ze startą rzodkiewką oraz pokruszonymi orzechami. Pumpernikiel pokrój na trójkąciki i posmaruj margaryną. Nałóż twarożek na kromki. Szczypiorek posiekaj i posyp nim kanapki. Smacznego śniadania!"
http://kuchnia.wp.pl/slodycze-beaty-sadowskiej-6115450397439617a,"Słodycze Beaty Sadowskiej Beata Sadowska otworzyła w Gdańsku swoją kawiarnię GUGA Sweet, oferującą zdrowe słodycze i napoje. Dziennikarka znana jest ze swojego zamiłowania do zdrowego trybu życia. Na koncie ma kilka książek poświęconych podróżom (także z małymi dziećmi – dziennikarka przed rokiem po raz drugi została mamą) oraz zdrowemu żywieniu. Na co dzień jest również redaktor naczelną magazynu ""Dbam o Zdrowie"". Gdańska kawiarnia GUGA Sweet jest rozwinięciem jej zainteresowań. Postanowiliśmy sprawdzić, jak udał się jej nowy projekt. Lokal sygnowany przez Beatę Sadowską mieści się w Gdańsku przy ulicy Stara Stocznia 2/9. Trzeba przyznać, że to perspektywiczna lokalizacja – z kawiarni jest widok na Motławę, a samo miejsce, choć nie jest w ścisłym turystycznym centrum Gdańska, z każdym kolejnym miesiącem powinno być coraz tłumniej odwiedzane przez mieszkańców i przyjezdnych choćby z powodu sąsiedztwa nowo otwartego Muzeum II Wojny Światowej. Kawiarnia została otwarta w nowym budynku od strony Motławy. Na pasażu pieszym przed obiektem znalazło się miejsce na stoliki i leżaki na świeżym powietrzu i trzeba przyznać, że perspektywa popijania kawy i spoglądania na żaglowce na Motławie jest kusząca. Wewnątrz nie ma jednak wiele miejsca – wystarczy go dla kilkunastu amatorów kawy i słodkości. Nie zabrakło także kolorowego i pełnego zabawek kącika dla dzieci. Dodajmy również, że lokal jest przyjazny zwierzętom, a każdy czworonóg znajdzie w nim miskę z wodą. Miejsce urządzone jest nowocześnie, ale jednocześnie gustownie, choć problemem może być mały metraż. Przy większej liczby klientów siedzenie wewnątrz może być po prostu niewygodne. Centralnym punktem lokalu jest witryna pełna ciast i słodkości. Ich ceny mieszczą się w przedziale akceptowanym w centrum miasta – spory kawałek ciasta do kawy można zakupić za kilkanaście złotych. Jak zapewnia Beata Sadowska, wszystkie ciasta są zdrowe, bezglutenowe i wegańskie, wykonane bez użycia białego cukru czy białej mąki. W jej kawiarni można zatem skosztować m.in. bezglutenowej wegańskiej szarlotki czy sernika chia z galaretką z mango (oba ciasta kosztują 15 zł). Nam do gustu przypadło szczególnie bardzo smaczne ciasto budyniowo-bananowe z pianką z owoców leśnych, za które również trzeba zapłacić 15 zł. Obsługa zapewniła nas, że wszystkie ciasta wyszły spod rąk pracującej dla GUGA Sweet cukierniczki. W kawiarni nie zabrakło rzecz jasna także świeżych soków i smoothies oraz herbat i naprawdę dobrej organicznej kawy. Espresso podawane jest w cenie 5 zł, za podwójne zapłacimy 7 zł, cappuccino i latte kosztują 10 i 13 zł w zależności od wielkości. Te ostatnie są serwowane z mlekiem roślinnym. Ciekawą pozycją w menu jest także złote mleko – ciepły napój oparty na mleku roślinnym z kurkumą i imbirem. Za 250 ml zapłacimy 12 zł, zaś 400 ml kosztuje trzy złote więcej. W lokalu można kupić także gotowe mieszanki kaw i herbat do przyrządzania w domu. Wszystkie słodkości na miejscu podawane są na jadalnych talerzykach z otrębów i z drewnianymi sztućcami, które łatwo poddać recyklingowi, co pozytywnie wpływa na ilość wytwarzanych odpadów. Nie zabrakło jednak plastikowych kubeczków do wody. Beata Sadowska zapowiadała, że GUGA Sweet to zaledwie połowa projektu – kolejną będzie GUGA Spices, która skupi się na zdrowych daniach słonych. Takowe również można obecnie zakupić w kawiarni. W lokalu dostępne były niewielkie przekąski jak choćby kulki jaglane (3 zł za sztukę), indyjska zupa pomidorowa (8 zł za porcję) czy wegańska pizza (16 zł). Sporo ciekawych dań można jednak było zakupić w słoiku na wynos. W ofercie znalazły się m.in. pasteryzowany kapuśniak i wegański bigos (odpowiednio 9 i 10 zł za słoik 500 mililitrów), lunch boxy za 10 zł, sałatki i warzywne pasty, np. z fasoli z pieczoną cebulką, z pieczonego brokuła, tapenady z czarnych i zielonych oliwek (wszystkie po 10 zł), ajwar z bakłażana (15 zł). Na klientów czekają także inne przetwory jak na przykład marchewka z curry czy papryka konserwowa. Asortyment lokalu uzupełnia żytnie pieczywo w kilku różnych wariantach. GUGA Sweet to udane miejsce, które nie ogranicza się do korzystania ze znanego nazwiska pomysłodawczyni. Choć lokal jest stosunkowo mały, to sprawia wrażenie przytulnego – pomagają choćby ciekawe zapachowe świece na stolikach (również dostępne w sprzedaży, podobnie zresztą jak poukładane na półkach książki autorstwa Beaty Sadowskiej, choć trzeba przyznać, że jej udział w projekcie nie jest podkreślany w nachalny sposób), kolorowy wystrój i nieformalna, acz przyjemna atmosfera. Jedzenie i napoje też bronią się jakością, choć za dwie kawy i dwie porcje ciasta przyjdzie klientowi zapłacić ok. 50 złotych. Niemniej jednak kawiarnia, dzięki dopracowanej koncepcji i świetnej lokalizacji, ma spore szanse powodzenia na trójmiejskim rynku. Sama Beata Sadowska podkreśla, że na razie nie planuje realizacji ponownych projektów w innych miastach w kraju. Jeśli zatem chcecie własnymi zmysłami sprawdzić, jak dziennikarce udała się pierwsza kafejka, musicie nadchodzącego lata zajrzeć nad polskie morze."
http://kuchnia.wp.pl/karkowka-na-trzy-sposoby-6116147753252481a,"Karkówka na trzy sposoby Na grillu nie może zabraknąć karkówki. Piotr Ogiński pokazuje, jak zrobić trzy proste i szybkie marynaty do karkówki – koreańską, miodowo-musztardową oraz kubańską Mojo. Najpierw moczymy mięso w solance, dzięki temu stanie się kruche i soczyste, a potem nacieramy je marynata i odstawiamy do lodówki. Tak przygotowane mięso można przyrządzić na grillu, patelni lub w piekarniku."
http://kuchnia.wp.pl/kuchnia-antyodzywcza-na-ktore-skladniki-w-produktach-trzeba-uwazac-6116101491099265a,"Kuchnia antyodżywcza - na które składniki w produktach trzeba uważać? Przywykliśmy sądzić, że wszystkie szkodliwe substancje, które znajdują się w produktach spożywczych, trafiły tam za sprawą człowieka. To producent żywności dodaje do jedzenia sztuczne barwniki, aromaty czy konserwanty. Niestety to, co naturalne i nieprzetworzone też może być szkodliwe. W wielu produktach spożywczych znajdują się substancje antyodżywcze, które ograniczają lub uniemożliwiają organizmowi wykorzystanie składników odżywczych. Zalicza się do nich zarówno sztuczne dodatki do żywności, toksyny, które przeniknęły do jedzenia, jak i związki pochodzenia naturalnego. Do tej ostatniej grupy należą m.in. obecna w migdałach i pestkach niektórych owoców amygdalina (związek z grupy glikozydów cyjanogennych), czy awidyna, którą można znaleźć w surowym kurzym jajku. Awidyna niszczy dostarczaną organizmowi biotynę (witaminę H), z kolei amygdalina jest związkiem toksycznym, który nawet w niewielkich ilościach może powodować bóle głowy, ślinotok czy ucisk za mostkiem. Naturalnych substancji antyodżywczych jest znacznie więcej. Na szczęście nie musimy, a nawet nie powinniśmy całkowicie rezygnować z produktów, które je zawierają. Wiele z nich można zneutralizować dzięki obróbce termicznej. Inne unieszkodliwimy, odpowiednio komponując posiłki. Są też takie substancje, które choć należą do grupy antyodżywczych, jednocześnie mają dobroczynny wpływ na organizm. Wystarczy więc przyjmować je w odpowiedniej dawce. - Substancje antyodżywcze utrudniają organizmowi korzystanie z wartości składników pełnowartościowych w półproduktach oraz potrawach. Jeśli jednak nasze posiłki będą urozmaicone, a naturalne substancje antyodżywcze nie będą spożywane w nadmiarze, nie powinny mieć negatywnego wpływu na nasze zdrowie - uspokaja specjalistka ds. żywienia człowieka, Małgorzata Szymkowiak z Centrum Dietetycznego Naturhouse Gdańsk-Wrzeszcz.Lista substancji antyodżywczych jest długa. Postanowiliśmy przyjrzeć się tym, z którymi stykamy się najczęściej.  Solanina występuje w niedojrzałych pomidorach i źle przechowywanych, zepsutych ziemniakach. Związek ten powoduje zatrucia pokarmowe, mdłości, a nawet zaburzenia oddychania. Aby uchronić się przed solaniną, należy unikać niedojrzałych oraz zepsutych warzyw i owoców. Substancją antyodżywczą, z którą spotykamy się dość często, zwłaszcza latem, jest kwas szczawiowy. Szczawiany znajdziemy m. in. w szpinaku, szczawiu czy rabarbarze. Kwas ten wiąże magnez, a przede wszystkim wapń, utrudniając wykorzystywanie tych składników mineralnych przez organizm człowieka. Dlatego do dania zawierającego szczawiany warto dodać produkty bogate w wapń. Idealne kombinacje to np. szpinak z fetą lub zupa szczawiowa z jajkiem. W wielu warzywach strączkowych, np. grochu, bobie czy soi znajduje się kolejna substancja antyodżywcza - kwas fitynowy. Minimalizuje on aktywność enzymów trawiennych w przewodzie pokarmowym, co utrudnia rozkład oraz wchłanianie białek i węglowodanów. Przede wszystkim jednak ogranicza wchłanianie żelaza, cynku, a także wapnia. Aby usunąć tę niepożądaną substancję z jedzenia, wystarczy zastosować takie techniki kulinarne jak moczenie, kiełkowanie i obróbka cieplna. Na koniec substancja antyodżywcza, o której zazwyczaj myślimy jako o składniku pożądanym - błonnik pokarmowy. Najczęściej kojarzy nam się jako ważny element diety odchudzającej, który z jednej strony wypełnia żołądek, a z drugiej pomaga usuwać z organizmu resztki pokarmowe. Niestety błonnik zmniejsza też wchłanianie takich składników mineralnych jak: wapń, magnez czy żelazo. Dlatego, mimo iż błonnik ma niezwykle istotny wpływ na nasz układ pokarmowy, powinno się go ograniczyć do 50 g na dobę."
http://kuchnia.wp.pl/przepyszne-domowe-buleczki-z-makiem-6054909653734529a,"Przepyszne domowe bułeczki z makiem Doskonałe z masłem. Ciepłe bułeczki z masłem - chyba każdy zna i uwielbia ten smak. Jednak upolować dobrej jakości, jeszcze gorące  pieczywo , nie jest łatwo. Możemy też takie bułeczki przygotować w domu. Wystarczy 400 gramów mąki, szklanka ciepłej wody, 18 gramów drożdży, odrobina soli, cukru i oleju oraz - jeśli lubimy - sezam i mak do posypania. Zobacz także: 5 pomysłów na chleb tostowy   Racuchy z jabłkami jak u babci   Kruche ciasteczka z owocami"
http://kuchnia.wp.pl/emocje-na-talerzu-festiwal-najlepszych-restauracji-6116498499487361a,"Emocje na talerzu - festiwal najlepszych restauracji 10 dni, 378 restauracji, 30 miast, ponad 100 tysięcy nakarmionych gości. Trwa Restaurant Week, czyli festiwal najlepszych restauracji. Jest to wspaniała okazja do spotkania przy stole i odkrycia nowych smaków. Wspólne posiłki wzmacniają więzi, budują poczucie wspólnoty, są formą celebracji.  Z najnowszych badań wynika, że pełnowartościowe i zdrowe posiłki mają wpływ na nasze poczucie szczęścia. Kiedy jemy w towarzystwie bliskich osób poczucie to potęguje się. Wyjścia do restauracji to więc nie tylko okazja do poznania nowych miejsc, smaków i zapachów. Wspólne posiłki zbliżają nas do siebie i dają nam radość.    Jedzenie jest formą nagrody i chwilą relaksu. Kiedy jemy, podnosi się nam poziom serotoniny, przez co wyciszają się negatywne emocje. - Jemy, kiedy przeżywamy. Jemy, kiedy celebrujemy. Jemy to, co lubimy, unikamy wyrzeczeń. Stawiamy na przygotowane w tradycyjny sposób dania, które często mają sentymentalne konotacje. Każda kultura ma w swojej tradycji dania uznawane za ""comfort food"" - przekonują organizatorzy Restaurant Week. 
Szefowie kuchni z całej Polski przygotowali na festiwal dania pełne emocji. - Miętowe naleśniki z groszkiem, polędwiczka wieprzowa w karmelu orzechowym, ekler nugatowy, lody z masła, chips truskawkowy... To tylko niektóre spośród propozycji, których można doświadczyć podczas Festiwalu Restaurant Week – zachęcają organizatorzy.    Festiwal dopiero ruszył. To okazja do spotkania i ucztowania w najlepszych polskich restauracjach. Warto poznać ich jak najwięcej. Zabierzmy na Festiwal mamę, babcię, przyjaciół, bądź wykorzystajmy tę okazję, by spotkać się z kimś, kogo dawno nie widzieliśmy. 
Za trzydaniowy obiad zapłacimy 39 złotych. Gdzie spróbujemy tych pyszności? W Białymstoku, Krakowie, Lublinie, Łodzi, Poznaniu, Rzeszowie, Słupsku, Ustce, Szczecinie, Toruniu, Trójmieście, Wrocławiu, Warszawie oraz na Śląsku.   Święto polskiej sceny restauracyjnej potrwa do końca kwietnia! Restauracje, opisy menu oraz spis wydarzeń towarzyszących znajdują się na stroniewww.RestaurantWeek.pl. Do zobaczenia przy stole!"
http://kuchnia.wp.pl/kielbasa-z-grilla-tak-robia-ja-znani-kucharze-6116523167651457a,"Kiełbasa z grilla - tak robią ją znani kucharze Nie ma co się boczyć na stwierdzenie, że grillowanie w majówkę jest naszą nową świecką tradycją, a przyrządzona w ten sposób kiełbasa tradycyjnym majówkowym daniem, ale też klasykiem na następne tygodnie i sezon wakacyjny. W temacie grilla warto zasięgnąć języka u autorytetów. O kiełbasiane zwyczaje podpytaliśmy kucharzy: Jarka Czechowskiego z grill baru Kiełba w Gębie, Jana Kuronia i Kamila Sadkowskiego.  Na pierwszy rzut oka może się wydawać, że najtrudniejsze w grillowaniu jest samo rozpalenie grilla. Nic bardziej mylnego! Żeby samemu odkryć nową jakość w grillowanej kiełbasie, trzeba wszystko wcześniej rozplanować. Proces zaczyna się już w momencie wyboru wyrobów wędliniarskich i mięs, które chcemy położyć na ruszcie. – Przede wszystkim trzeba wybierać dobre sklepy z dobrym mięsem – mówi Jarek Czechowski z warszawskiego grill baru Kiełba w Gębie. – To, co mamy w sklepach komercyjnych, często pochodzi z dużych przetwórni, które traktują zwierzęta przemysłowo. Warto zatem wybrać się do rzeźnika albo wyspecjalizowanego sklepu. Takie miejsca dbają o świeżość mięsa, co jest kluczowe – dodaje. Jeżeli jednak decydujemy się na zakup kiełbas w sklepach ogólnospożywczych, trzeba wczytać się w etykiety na opakowaniach.
– Pierwszym kryterium powinna być zawartość saletry. Jeżeli kiełbasa ją posiada, to podczas grillowania wydzielają się rakotwórcze nitrozoaminy – tłumaczy Jan Kuroń, szef kuchni i ekspert kulinarny. – Poza tym kiełbasa powinna mieć przyzwoitą ilość mięsa, ale też nie uważam, że powinna być jakoś bardzo chuda. Tłuszcz przy grillowaniu jest rzeczą wskazaną, zwłaszcza że się wytapia, kapie na rozżarzony węgiel, a z tego połączenia uzyskujemy grillowy aromat. Te najtańsze kiełbasy mają to do siebie, że składają się przede wszystkim z tłuszczu. Trzeba zatem znaleźć konsensus – dodaje. Kamil Sadkowski, prowadzący gdyńską akademię kulinarną K5, zwraca też uwagę na zawartość mięsa w kiełbaskach. – Tę informację można wyczytać na opakowaniach kiełbas, które leżą w ladzie chłodniczej lub uzyskać od sprzedawcy. Wartość ta waha się między 60 i 95 proc. Im więcej, tym lepiej. Jan Kuroń zaznacza również, że w przypadku białej kiełbasy, która również jest popularna podczas grillowania, warto sprawdzić jej fakturę – Jestem zdania, że im drobniej jest zmielona, tym bardziej jest podejrzana. Do takiej kiełbasy można wrzucić wszystko. Z doświadczenia wiem, że jest tam zmielona świńska skóra z barwnikiem i substancjami wzmacniającymi smak. Jeżeli wyczuwamy fakturę kiełbasy i widoczne są kawałki mięsa, to w białej jest to wręcz wskazane – mówi.
Jeszcze innym rozwiązaniem jest przyrządzenie białej kiełbasy samemu. Kamil Sadkowski zapewnia, że nie jest to tak trudne, jak się wydaje. Do jej przyrządzenia potrzebne będą np. podgardle, surowy boczek i szynka lub łopatka, wszystkie w równych proporcjach. Mięso trzeba zmielić – chude na średnich oczkach, tłuste na dużych. Potem wystarczy je doprawić solą, pieprzem, majerankiem i dużą ilością czosnku. Gotowe flaki do kiełbas można zaś kupić w sklepie. Trzeba pamiętać, żeby je namoczyć – są w solance, więc powinny poleżeć w wodzie przynajmniej dwie godziny. Po przepłukaniu wystarczy zrobić na jednym końcu flaka pętelkę i wypełnić go mięsem przy pomocy maszynki do mielenia. – Gotową kiełbasę należy zaparzyć w wodzie. Można ją delikatnie przekłuć w garnku, żeby puściła płyny i tłuszcz. Po przestygnięciu będzie gotowa na grilla – poleca Sadkowski. Zakupiona lub własnoręcznie przyrządzona kiełbasa niekoniecznie powinna czekać na grillowanie w lodówce. Kilka godzin przed rozpaleniem pod rusztem powinno się ją wyjąć, żeby mogła nabrać temperatury pokojowej. Wtedy łatwiej ją będzie odpowiednio upiec – proces obróbki technicznej będzie szybszy, a jednocześnie unikniemy przypalenia skórki. Kiełbasę można przed grillowaniem doprawić, ale nie poprzez marynowanie – jej osłonka sprawia, że marynaty są nieskuteczne. Niewiele pomoże także nacinanie jej przed marynowaniem. Jan Kuroń proponuje inne rozwiązanie. – Możemy do niej coś wstrzyknąć i jest to sympatyczna sprawa, bo to, co dodamy, faktycznie w niej będzie – mówi. W tym celu poleca przygotowanie esencji ulubionych ziół poprzez wygotowanie ich w niewielkiej ilości wody na wolnym ogniu. Marynaty zaś, jak wiadomo, świetnie sprawdzają się w przypadku mięs. – Mięsa trzeba zamarynować oczywiście wcześniej – mówi Czechowski. – Można je potem przygotować w piecu – piec długo, ale w niskiej temperaturze. Wtedy każde mięso robi się miękkie. Na grillu obrabiamy je na końcu po to, żeby uzyskać posmak dymu. Eksperci mają odmienne zdania na temat nacinania kiełbas przed położeniem ich na ruszcie. Jarek Czechowski określa siebie jako zwolennika takiej formy przygotowania, ale zaznacza, że jest to kwestia gustu – jeśli ktoś chce mieć mniej tłuszczu, powinien naciąć. Jan Kuroń sądzi jednak inaczej: – Myślę, że kiełbasy nie powinno się nacinać. Znam artystów, którzy robią na niej tak drobniutką szachownicę, że jest ona potem wysuszona na wiór. Trzeba pamiętać, że każde nacinane mięso ma tendencję do tego, żeby się wysuszać. Tak jak szparagi łamią się tam, gdzie zaczyna się zdrewniała część, tak kiełbasa również sama popęka na grillu, odda tyle tłuszczu, ile powinna oddać i nie ma co jej maltretować. Jeżeli będziemy ją za bardzo katować, to przyniesie nam to więcej szkody niż pożytku – mówi. Jak więc widać, szkoły są różne. Jeśli jednak macie ochotę zobaczyć, jak naciąć kiełbasę, poniżej wideo instruktaż. Czego jeszcze unikać podczas majówkowego grillowania kiełbasy? Pośpiechu. Nie tylko nie jest on wskazany przy miłym spędzaniu czasu, ale źle wpłynie na przygotowywane przez nas potrawy. – Podobnie jak inne dania, tak i potrawy grillowane potrzebują czasu, żeby nabrać odpowiedniego smaku. Grillujemy przecież nie tylko po to, żeby obrobić jedzenie termicznie, ale także po to, żeby nabrało ono przyjemnego posmaku dymu. Z pośpiechu bierze się też zbyt duży ogień i zbyt wielka ilość węgla, co z kolei powoduje zbyt wysoką temperaturę. Węgiel powinien się żarzyć i dawać dużo dymu. Dajmy mięsu czas, żeby nabrało smaku – apeluje Czechowski. On sam preferuje grille typu amerykańskiego, zamykane od góry, ale opiekane węglem. Zamknięty obieg zapewnia według niego doskonały, dymny smak. Choć w grillowym menu jako dodatek do kiełbasy króluje pieczywo, lepiej pamiętać o potrzebach naszego organizmu i postawić na warzywa. – Jestem fanem sałat i surówek – twierdzi Kuroń. –Świetne na grilla są ziemniaki. Podgotowuję je wcześniej, później zawijam w folię i grilluję.
Jarek Czechowski z Kiełby w Gębie poleca natomiast łączenie grillowanych kiełbas z kiszoną lub zasmażaną kapustą bądź kiszonym ogórkiem, ewentualnie z pasującą do mięs klasyczną sałatką z pomidorów, cebuli i sałaty. Czy jedzenie grillowanej kiełbasy z keczupem lub musztardą jest passe? Kuroń nie ma nic przeciwko temu, choć zaznacza, że zrobienie domowego sosu BBQ nie jest wielkim problemem. – Keczup i musztardę wypada postawić na stole, podobnie jak w restauracji wypada postawić sól i pieprz. Każdy ma inny smak, a szef kuchni nie powinien zakładać, że wszystko robi perfekcyjnie. Natomiast innym świetnym dodatkiem, który stosunkowo rzadko występuje, ale ma fajne grillowe walory, jest chrzan – dodaje. Kamil Sadkowski poleca z kolei łączyć kiełbaskę z piklami i sosem z czerwonej cebuli, który trzeba przygotować dzień wcześniej. Wystarczy pokrojoną w pióra cebulę przesmażyć na oleju, następnie podlać octem winnym i posypać sporą ilością cukru i rozpuścić na patelni. Do tego należy dodać ziarna zielonego pieprzu i zredukować. Po przestudzeniu sos trzeba zmieszać z pokrojonymi w kostkę korniszonami i majonezem oraz doprawić pieprzem i solą do smaku. Taki sos świetnie sprawdzi się choćby w improwizowanych grillowych hot-dogach, ale nie tylko. Podczas planowania majówki trzeba wziąć też pod uwagę ewentualność, że pogoda nie będzie sprzyjać i grill, nomen omen, nie wypali, podczas kiedy w lodówce zalegać będą przygotowane wcześniej na tę okoliczność kilogramy kiełbasy. Nie musi to oznaczać, że zapasy się zmarnują – kiełbasę można wykorzystać do innych dań, które można łatwo i szybko przyrządzić w domu. – Najprostszym rozwiązaniem byłoby przygotować ją na patelni z cebulką. Można jednak zrobić fantastycznej jakości dania jednogarnkowe, choćby chilli con carne – mówi Czechowski. Poleca jednak także ugotowanie białej kiełbasy w kapuście lub przyrządzenie burgerów. – Wystarczy fajna bułeczka burgerowa, można do niej dołożyć kawałki bekonu czy nawet wieprzowinę, bo burgery z kiełbasą doskonale się komponują. Oczywiście zestawiamy to z dodatkami warzywnymi i mamy fajne kanapki, które dobrze wyglądają i dobrze smakują."
http://kuchnia.wp.pl/w-kuchni-trzeba-byc-sprytnym-6116519701891201a,"W kuchni trzeba być sprytnym Ewa Olejniczak – młoda i ambitna szefowa kuchni. Swoje kulinarne umiejętności doskonaliła pod okiem Kurta Shellera. Razem z Robertem Sową była gospodarzem programu ""Sąsiad na widelcu"". W telewizji TLC prowadzi program ""Kuchenne tricki"". Nam opowiada, jak zaczęła się jej przygoda z gotowaniem, jakich gadżetów używa na co dzień w swojej kuchni i co myśli na temat nowej polskiej tradycji – grillowania.  Katarzyna Gileta: Jak narodziła się miłość do gotowania?
Ewa Olejniczak: To pytanie, na które trudno mi odpowiedzieć. Zawsze uwielbiałam gotować i jeść. Od najmłodszych lat pomagałam mamie w kuchni, a sama zaczęłam gotować jako bardzo małe dziecko. Mam wrażenie, że jestem do tego stworzona (uśmiech). Moi rodzice są cukiernikami. Spędziłam w cukierni całe dzieciństwo. Widziałam, jak ciężka jest to praca. Mama i tata byli mistrzami. Robili wspaniałe słodkości. Uwielbiałam obserwować tatę, kiedy tworzył torty.  Mama do tej pory piecze przepyszne ciasta w domu.  Dlaczego nie zdecydowała się więc pani na tę ""słodką drogę""?
Mam wielki podziw dla cukierników, nie mniej jednak wolę gotować. Moja droga jest pikantna, słona, pachnąca przyprawami, nieraz kwaśna, ale też słodka (uśmiech).  Gdzie zdobywała pani kulinarne szlify?
Skończyłam technikum gastronomiczne, ale tam nauczyłam się tylko podstaw. Gotowania i trików kulinarnych uczyłam się u boku Kurta Schellera w hotelu Sheraton. Przeszłam wiele kursów gotowania i podróży kulinarnych. W Barcelonie uczyłam się w Hoffman Culinary School, byłam kilka tygodni w Tajlandii, ale to były dalekie podróże. Muszę przyznać, że wciąż się uczę od każdego, kogo spotykam na swojej kulinarnej drodze. Kuchnia i gotowanie to niekończąca się nauka. Od niedawna prowadzi pani program w TLC ""Kuchenne triki"". Czym się różni gotowanie na ekranie od tego w restauracyjnej kuchni?
Gotowanie na ekranie jest o tyle łatwiejsze, że można zawsze coś poprawić. W kuchni jest presja czasu i odpowiedzialność za fakt, iż nasze dania jedzą goście, którzy niejednokrotnie są zniecierpliwieni i głodni. Musimy zachowywać nieustannie procedury bezpieczeństwa, ponieważ pracujemy z produktami wrażliwymi na zanieczyszczenie. Praca w kuchni to nie tylko smażenie kotletów jak sądzi wiele osób, ale tworzenie emocji, z jakimi później wychodzi gość z restauracji.  Na ekranie jest inny rodzaj presji. Podczas kręcenia odcinków programu, najważniejsze dla mnie jest przekazanie jak najwięcej wiedzy. Pokazanie widzom, że gotowanie może być ogromną przyjemnością i nie trzeba spędzać w kuchni długich godzin. Przy pomocy kilku gadżetów i znajomości sprytnych tricków, możemy przygotować pyszne dania w kilka minut, a ja pokazuje jak to wszystko połączyć (uśmiech).  Jakich akcesoriów nie może zabraknąć w kuchni?
W mojej kuchni nie może zabraknąć sprawdzonych gadżetów. Staram się pokazać widzom w programie, co warto mieć w kuchni, a nad czym trzeba się dłużej zastanowić. Ja muszę mieć ostry nóż i to jest dla mnie podstawa. Resztę ""zabawek"" wymieniam w miarę poznawani kolejnych nowinek technologicznych. A co gotuje pani po powrocie z pracy?
Wodę na kawę (śmiech). A tak na poważnie, przygotowuję to, na co akurat mamy z synem ochotę. Zawsze jest jakaś zupa, bo je uwielbiamy. Zazwyczaj moje gotowanie w domu polega na tym, że najpierw idziemy z synem na zakupy. Wybieramy warzywa, które najbardziej nam się podobają i wtedy właśnie powstaje pomysł na danie, jakie zrobię. Znajomość trików w kuchni pozwala mi gotować bardzo szybko, więc nie muszę planować wcześniej menu (uśmiech).  Jest jakieś danie, którego nigdy by pani nie tknęła?
Powiem szczerze, że nie spotkałam jeszcze takiej rzeczy w swoim życiu. Ciekawość zawsze wygrywa i nawet jak na pierwszy rzut oka coś mi nie odpowiada wizualnie, to i tak zamykam oczy i próbuję (śmiech). Często okazuje się, że potrawa, która nie wygląda najlepiej, jest przepyszna.  Jest pani szefem kuchni. A podobno to mężczyźni lepiej radzą sobie w tej roli. Jak jest naprawdę?
Płeć w kuchni nie ma znaczenia. Tutaj sukces determinuje zaangażowanie i oddanie swojej pracy.  Gdyby nie byłaby pani szefem kuchni, to...?
Gdybym nie była szefem, to chciałabym studiować kryminologię. Bycie szefem to styl życia, a nie zawód, więc chyba już przepadłam (śmiech).  Zbliża się majówka, a wraz z nią sezon na grillowanie. Spotkania przy ruszcie to już chyba nasza narodowa tradycja...
Ech, z tym grillowaniem to jest trudna sprawa. Jesteśmy przyzwyczajeni do jedzenia kiełbasy prosto z rusztu grilla. Wytapiający się tłuszcz kapie w żar, a to niestety nie jest dobre dla naszego zdrowia. Unoszący się potem dym zawiera dużo szkodliwych substancji. Grillujmy, ale sprytnie.  Co to znaczy? Używajmy tacek przeznaczonych do grillowania. Nie jedzmy tłustych potraw. Odczekajmy kilka chwil od momentu podpalenia grilla, żeby uniknąć wnikania oparów z podpałki w nasze potrawy. Dania dobrze zrobione na grillu mają małą zawartość tłuszczu i są zdrowe. Jestem zwolenniczką takiego przyrządzania potraw, ale powtórzę jeszcze raz – róbmy to sprytnie i w przemyślany sposób. Zdradzi pani swoje patenty na udane grillowanie? 
Pamiętajmy, aby wybierać delikatne mięso, które szybko przyrządzimy na grillu np. pierś kurczaka, polędwiczki wieprzowe, rostbef wołowy. Chcecie, by mięso było aromatyczne? Używajcie ziół. Świeże zioła nie tylko świetnie smakują, ale także pobudzają nasz organizm do trawienia. Ostrożnie używajcie soli. Zbyt duża ilość powoduje podwyższenie ciśnienia i jest przyczyną wielu chorób. Dobrze jest zamarynować dzień wcześniej potrawy, które chcemy grillować. Mięso stanie się wówczas bardziej kruche, przejdzie smakiem przypraw i dodatków. Podobnie ryby, owoce morza czy warzywa – cukinia, papryka, bakłażan, pomidorki, grzyby. Dla osób, które nie jedzą mięsa, proponuje sery – halloumi, oscypek, camembert oraz oczywiście wspomniane już warzywa. Gdy przygotowujemy ser, używajmy specjalnych tacek. A na stole niech pojawi się duuuuuża misa z zielonymi sałatami i świeżymi warzywami. Życzę wam udanej majówki i smacznych efektów grillowania!"
http://kuchnia.wp.pl/polakow-sport-narodowy-czyli-jak-sprytnie-grillowac-6116493501884033a,"Polaków sport narodowy, czyli jak sprytnie grillować Pełna wiosna, długie weekendy i rosnące słupki termometrów to znaki mówiące jedno: nadchodzi sezon grillowania. Z piwnic lub garaży wyciągamy ulubiony sprzęt z rusztem, w sklepach wypatrujemy ofert na przysmaki i zaczynamy skrzykiwać znajomych do wspólnego biesiadowania pod chmurką. Grill to bowiem idealny pretekst do spotkań towarzyskich. Gdy po 1989 r. na polskich podwórkach zaczęły nieśmiało pojawiać się tajemnicze urządzenia na trzech nogach, z misami wypełnionymi węgielkami, przykryte rusztem, nikt nie spodziewał się, że przez następne kilkanaście lat grillowanie, jak i sam grill, staną się ulubioną formą spędzania czasu w ciepłe dni i stołowania poza domem. Jak wynika z badań TNS Polska z 2015 r. regularnie grilluje 74 proc. Polaków, najczęściej zaś ci z przedziału 20-29 lat. Na ruszcie króluje oczywiście mięso, przede wszystkim kiełbasa, natomiast popijamy najczęściej piwo, po które sięga 77 proc. grillujących, rzadziej napoje i soki. I o ile za część kulinarną często odpowiadają panie, to mistrzami ceremonii są głównie mężczyźni. Nasz narodowy sport, jak bywa żartobliwie nazywane grillowanie, ujął Polaków przede wszystkim prostotą i wygodą. Wystarczy świeże powietrze, mniej lub bardziej zaawansowana konstrukcja i wolne popołudnie. Bywa jednak, że pomimo doświadczenia i płynącej w żyłach Polaków miłości do grilla, coś idzie nie tak. Oto kilka wskazówek, jak grillować sprytnie i bez zbędnych nerwów. Grillować może właściwie każdy. Największe szczęście mają osoby mieszkające w domach wolnostojących z dobrze zagospodarowanym ogródkiem. Bez problemu rozstawią przenośnego grilla czy podpalą swój omurowany ruszt. Dla nich grillowanie to cała celebracja, od momentu zapalenia podpałki, przez żarzące się węgielki, po pierwszą kroplę tłuszczyku, która wyda charakterystyczny dźwięk. Na stole nie może zabraknąć grillowych dodatków, które uzupełnią smak mięsa, a także napojów, które ugaszą pragnienie i idealnie komponują się z kiełbasami, karkówką czy boczkiem. Swój sposób na grilla, może mniej wysublimowany, mają działkowicze. ""Działking"" to dla wielu mieszkańców miast tradycja od pokoleń. Zapakowane torby pełne jedzenia, rozklekotany, ale wciąż dobrze służący grill i wielka ochota na spędzenie chociaż kilku godzin nad rusztem z efektem w postaci grillowanych pyszności na gorąco. W określonych warunkach można grillować także w parkach - należy jednak wcześniej sprawdzić, czy dany teren zezwala na taką aktywność. Po konsumpcji trzeba też zachować odpowiednie środki bezpieczeństwa, aby grill był nie tylko przyjemny, ale przede wszystkim przygotowany z głową i odpowiedzialny. Od lat na polskim grillu, zgodnie z harcerską i PRL-owską tradycją ognisk, króluje kiełbasa. Kupując ten produkt warto wziąć pod uwagę skład - kiepskie mięso może zaważyć na nastrojach w trakcie grillowania i skończyć się niezadowoleniem towarzystwa. Dobra kiełbasa właściwie obroni się sama. Wystarczą delikatne nacięcia, regularne obracanie i cierpliwość. Jeżeli jednak te przysmaki znamy i mamy opanowane do perfekcji, czas na karkówkę. Rarytas ten zawładnął niejednym podniebieniem i także powinien być kupowany z rozwagą. Zbyt niska cena czy nieświeży zapach powinny wzbudzić naszą czujność. Jeśli jednak już mamy wymarzone kawałki karkówki, trzeba je odpowiednio zamarynować. I tu kłania się perfekcyjny plan grillowania. Eksperci w tej dziedzinie wiedzą, że zaczyna się on już kilkanaście godzin przez wrzuceniem jedzenia na ruszt. Marynata musi bowiem oddać swój smak i w pewnym stopniu zakonserwować produkt. Na szczęście - dla zapominalskich lub spontanicznych - w sklepach bez problemu można kupić też gotowe zestawy, które powinny zadowolić wielbicieli ostrych przypraw, czosnku, a nawet śródziemnomorskich klimatów. 
Nad rozgrzany węgiel trafić mogą też propozycje bezmięsne. W wersji minimalistycznej będą to opiekane kromki chleba, które podane z krążkami cebuli i odrobiną masełka wywołają ślinotok nawet u najbardziej wymagających gości. Wegetarianie od kilku sezonów zachwalają oczywiście warzywne szaszłyki, faszerowane pieczarki czy grillowane tofu. Z kolei wraz z modą na amerykańskiego grilla, coraz chętniej takiej obróbce termicznej poddajemy też nietypowe produkty. Grube plastry ananasa podane z syropem klonowym czy rozpuszczające się pianki marshmallows znajdą uznanie zarówno u małych, jak i dużych fanów grilla. Całość brzmi bajecznie i na myśl o długich weekendach w ciepłe miesiące oczyma wyobraźni już widzimy papierowe tacki z okazałymi, chrupiącymi kiełbaskami i skwierczącą karkówkę tuż obok sezonowych warzyw. Jednak, aby grill naprawdę się udał, warto pamiętać o kilku zasadach. Partnerem artykułu jest Tyskie"
http://kuchnia.wp.pl/meeatie-aplikacja-ktora-zbliza-ludzi-przy-jedzeniu-6116967464625793a,"Meeatie – aplikacja, która zbliża ludzi przy jedzeniu Wspólny posiłek z osobami poznanymi w świecie wirtualnym? Brzmi intrygująco, ale właśnie taką aplikację stworzyła trójka przyjaciół, zapraszając Polaków do stołu. Mateusz Stępień, wraz z Jakubem Wąsowskim i Jakubem Siekierzyńskim, opowiada nam o swoim pomyśle i wyjaśnia jak - niczym w programie ""Ugotowani"" - możemy przeżyć kulinarną przygodę. Meeatie docenili już fachowcy od aplikacji i start up’ów, a to dopiero początek! Jej twórcy mogą pochwalić się m.in. wyróżnieniami od Uber PITCH, Seedstars World, Dragon''s Den, Let''s Start Up! i Startup Adventure. Magda Pomorska: Zacznijmy od początku. Jak zrodził się pomysł na Meeatie?Mateusz Stępień: pomysł narodził się w trakcie zagranicznego wyjazdu zimowego. Zauważyłem, że jeden z uczestników przygotowywał posiłek dla współlokatorów. Ceny posiłków poza ośrodkiem, w którym mieszkaliśmy, były dość wysokie. Uświadomiłem sobie wtedy, że jeśli w dzisiejszych czasach tak prężnie rozwija się polityka dzielenia i coraz częściej ludzie podróżują z obcymi współpasażerami, zwracając kierowcy koszty paliwa za przejazd z punktu A do B, to czemu nie mogliby zwracać sobie kosztów składników, które zostaną podane w trakcie wspólnego posiłku. I to nie tylko idealne rozwiązanie dla osób, które uwielbiają gotować i karmić innych, ale też dla miłośników dobrego jedzenia, którzy lubią poznawać nowe osoby. Ten czynnik jest dla nas niezwykle ważny, dlatego nasze motto brzmi: ""Poznawanie ludzi jeszcze nigdy nie było tak smaczne"". Wracając do kreowania pomysłu – swoją ideą podzieliłem się z moim przyjacielem Jakubem. To on był takim motorem napędowym całej akcji. I zaczęliście od wymyślenia nazwy.
Mateusz: Dokładnie. Wpadliśmy na zgrabne połączenie dwóch słów ""meet"" i ""eat"" (""spotykać się"" i ""jeść"" przyp. red.). Od początku zależało nam, aby być firmą globalną, dlatego postanowiliśmy na angielskie słownictwo. I powstało meeatie, do którego - przy odpowiedniej promocji – ludzie szybko się przyzwyczają.
Jakub Wąsowski: Następnie zarejestrowaliśmy domenę i zabraliśmy się za stworzenie logotypu. Pierwsze próby były dość prowizoryczne (śmiech).
Mateusz: W kolejnym kroku napisaliśmy business plan – zapał był ogromny, ale wiedza nie do końca. Pierwszą barierą były koszty stworzenia aplikacji, które znacznie przerosły nasze wyobrażenia. Po zorientowaniu się w cennikach software house’ów wiedzieliśmy, że nie mamy wystarczającej sumy pieniędzy. Próbowaliśmy uzyskać wsparcie z Funduszy Europejskich, ale na interesującą nas dziedzinę na tamten moment nie było to możliwe. Jakub Wąsowski: Nie udało się też pozyskać dofinansowania z Urzędu Pracy, bo byliśmy studentami i nie należały nam się pieniądze jak w przypadku osób bezrobotnych, które planują założenie biznesu. Co więcej, tego typu wsparcie niechętnie jest dedykowane na działalność, którą trudno zweryfikować i mówiąc wprost, często łatwiej fundusze pozyska osoba planująca założyć zakład fryzjerski niż ta, która chce rozwinąć działalność IT. Stwierdziliśmy, że bierzemy sprawy w swoje ręce. Zacząłem zarabiać jeżdżąc jako kierowca. Wożąc ludzi po mieście, dodatkowo miałem okazję poznawać wiele osób ze sceny start up’owej, które w praktyczny sposób radziły nam, jak z głową podejść do pomysłu na biznes.
Mateusz: Ja z kolei zdecydowałem się sprzedać samochód i w ten sposób środki powoli zaczęły się powiększać. Równolegle korzystałem z wiedzy korporacji Isobar, jak promować konkretny produkt w mediach społecznościowych. Zgłaszaliśmy się też do różnych konkursów dla start up’owców, a z każdego wyciągaliśmy nowe doświadczenia i zbieraliśmy przychylne opinie w stronę naszego pomysłu. O ile za granicą są portale umożliwiające spotkanie się przy stole obcych osób, to wszystko odbywa się pod okiem profesjonalnego kucharza i taka atrakcja nie należy do najtańszych. Nasza aplikacja i propozycja spotkań zostały stworzone przez studentów dla studentów, choć oczywiście nie zamykamy się na inne grupy społeczne, i chcemy szerzyć ideę ekonomii dzielenia się. Po kilku konkursach i pierwszych sukcesach za pośrednictwem Facebooka skontaktował się z nami Jakub Siekierzyński. Jakub Siekierzyński – Mówiąc szczerze, to już po pierwszym spotkaniu wiedziałem, że chciałbym współrealizować projekt. I chociaż też przeszedłem przyśpieszony przegląd, jak wyglądać mogłoby zaangażowanie finansowe i operacyjne. Wiedziałem, że budowa takiej aplikacji pochłonie bardzo dużo pieniędzy i czasu. Jednocześnie miałem w głowie tę samą obawę, że ktoś mnie wyprzedzi. Aplikację i cały projekt znalazłem w sieci przypadkowo, a teraz świetnie działamy razem. Przejdźmy do samej aplikacji. Mamy kilka możliwości rejestracji, zanim zaprosimy gości do stołu.
Mateusz: Konto można założyć logując się przez Facebooka i w ten sposób upraszczamy nieco rejestrację – zaciągane jest zdjęcie profilowe, imię, nazwisko, wiek i adres mailowy. Oczywiście można zarejestrować się z użyciem maila, a następnie postępować zgodnie z instrukcją z linka aktywacyjnego. Co ważne, aby wziąć udział w konkretnej ofercie, czyli zasiąść razem do stołu, należy zweryfikować swój numer telefonu. Chcemy, aby naszą społeczność tworzyły osoby godne zaufania.
Jakub Wąsowski: Dodam, że nie wymuszamy na użytkowniku logowania się w celu obejrzenia aplikacji, bo posiadamy wersję demonstracyjną, gdzie możemy sprawdzić, jak to wygląda i jak korzystać. Meeatie to zbiór ofert kulinarnych. Czym jest taka pojedyncza oferta?
Mateusz: To propozycja spotkania dla osób ze społeczności aplikacji, z mocnym naciskiem na współdzielenie kosztów gotowania. Mogą z niej korzystać ci, którzy na co dzień gotują i chcą się dzielić jedzeniem. Nasza aplikacja to też narzędzie, które pomoże skomunikować osoby, które razem chcą coś ugotować – jest możliwość ""wspólnego gotowania"", a tym samym nauki kulinarnych technik. Można też zaznaczyć opcję ""na wynos"". Oferta może składać się - w różnych komplikacjach, w zależności od planów – ze startera, dania głównego, deseru i napoju. Przykładowo może być to ciasto i kawa, co będzie dobrą zachętą do kobiecego spotkania. W ramach oferty można wystawić też sam napój (uśmiech). Jedyne ograniczenie to właśnie świat kulinariów. Dodatkowo przy tworzeniu oferty mamy segment, w którym opcjonalnie możemy opisać charakter spotkania. Zachęcamy do tego, bo to taka wizytówka oferty i gospodarza. Obowiązkowo dodajemy zdjęcie dania, które zostanie zaserwowane.
Jakub Siekierzyński: to z jednej strony zachęta, ale też dowód, że organizator faktycznie potrafi przygotować swoją kulinarną propozycję. To może być też zdjęcie stołu, aby całość była po prostu wiarygodna.
Mateusz: Oferta musi mieć wyznaczoną datę, godziny spotkania i liczbę gości. Ze swojej strony wprowadziliśmy ograniczenie od 1 do 12 osób. Ta większa liczba świetnie sprawdzi się w przypadku ofert w innych lokalizacjach niż własne mieszkanie np. w parku na piknik. Dodatkowo można podać informację o dojeździe i możliwości zaparkowania. Użytkownicy mogą rozmawiać w konwersacji dotyczącej jednej oferty lub wymieniać się wiadomościami prywatnymi.
Jakub Wąsowski: Zadbaliśmy także o możliwość dodawania informacji o posiadanych zwierzętach, możliwości palenia papierosów i tolerancji gospodarza względem napojów wyskokowych. Ta wyrażona jest w procentach (uśmiech). To taka nasza inwencja twórcza, ale mamy pewność, że się sprawdzi. Oferta i jej realizacja zabezpieczone są ważnością. Wiadomo, że gospodarz musi mieć czas, aby przygotować posiłki dla określonej liczby gości. Z kolei goście mogą zsynchronizować datę oferty ze swoim kalendarzem na telefonie.
Mateusz: Zanim spotkanie odbędzie się, a oferta zrealizuje, gospodarz weryfikuje profile wszystkich osób, które zapisały się do wirtualnego stołu i może je zaakceptować bądź nie. Na profilach znajdują się powiązane z innych mediów społecznościowych fotografie, zainteresowania i konkretne cechy. W promocję aplikacji zaangażowaliście blogerów. Stonerchef zachęca do skorzystania z ich oferty wspólnego posiłku i poleca w ten sposób Meeatie.
Mateusz: To blogerzy kulinarni, którzy mają wyjątkowe podejście do jedzenia i fantazję w kuchni. Oczywiście daleko im do potraw fit, ale gotują dania, które pysznie wyglądają i jeszcze lepiej smakują. Dla nas znaczenie miała także ich społeczność na Facebooku – to osoby, do których szczególnie kierujemy Meeatie. Ta współpraca to prawdziwa przyjemność! Warto wspomnieć jeszcze o systemie oceniania użytkowników aplikacji. Jak to wygląda w praktyce?
Mateusz: Jeśli użytkownik otrzyma negatywną ocenę i nas o tym poinformuje, to może się od tego odwołać – szczególnie jeśli gości w ofercie było więcej i zdanie możemy zweryfikować. Przez naszą administrację oczywiście kontrolujemy wulgarne treści (mimo że to aplikacja dla osób pełnoletnich) i w określonych sytuacjach możemy usunąć profil i wszystkie zapisy konkretnej osoby. System oceniania został podzielony na możliwość oceny gospodarza i gościa. W przypadku pierwszego mamy 3 osobne parametry – to ocena osobowości, miejsca i potraw, a z nich wyciągana jest średnia. Podział warunkowany jest naszą pierwszą grupą docelową, czyli studentów, aby miejsce np. akademik nie przeważało nad smakiem dobrego dania czy ciekawą osobowością. System oceniania gości to konkretna ocena, od 1-5. Dodatkowo mamy możliwość dodawania opinii opisowych. Zależy nam, aby społeczność Meeatie tworzyły ciekawe, kulturalne, ale jednocześnie trochę zakręcone osoby. Wszystko wokół stołu, bo przy nim najlepiej się rozmawia i jak wiadomo, jedzenie potrafi naprawdę zjednoczyć."
http://kuchnia.wp.pl/malgorzata-rozenek-beza-i-salatka-jarzynowa-6116983274280577a,"Małgorzata Rozenek, beza i sałatka jarzynowa Małgorzata Rozenek-Majdan to uosobienie perfekcyjnej pani domu. Wie, jak zorganizować rodzinne posiłki, upiec perfekcyjną bezę i zadbać o atmosferę przy stole. Prezenterka potrafi także dostrzec problemy potrzebujących i regularnie włącza się w akcje społeczne. Gotowa jest działać i nie boi się wyzwań. Również tych kulinarnych i ekstremalnych! Dobra gospodyni wie, że to jedzenie przy jednym stole, rozmowy nad kubkiem herbaty i wspólne gotowanie zbliżają najbardziej. Nic dziwnego, że w swoim domu rodzinnym Małgorzata Rozenek dba o te aspekty.
- Kuchnia jest bardzo ważnym miejscem w naszym domu. Tam toczy się duża część naszego życia. Uwielbiam chwile, gdy moi synowie - Staś i Tadzio - pomagają mi w przygotowaniu posiłków. Dla mnie liczy się to, żeby moje propozycje na śniadanie, obiad czy kolację były nie tylko smaczne, ale przede wszystkim zdrowe. Szczególną uwagę zwracam na to, żebyśmy wszyscy jedli energetyczne śniadania. Jeśli chodzi o posiłki w ciągu dnia, to zauważyłam, że większość ludzi rezygnuje z zup, a to duży błąd. Potrawy tego typu to wspaniały sposób na to, żeby od wewnątrz nawodnić organizm - mówi w rozmowie z WP Kuchnia.
Małgosia należy do grona zagorzałych wielbicieli polskich tradycji i polskiej kuchni. Jak się okazuje najbardziej tęskni nie do wymyślnych francuskich deserów czy owoców morza, a do polskiego klasyku z warzyw.
- Danie, do którego mam szczególny sentyment, to sałatka jarzynowa. Zawsze moja mama podawała ja na święta i szczególne okazje. Tak jest do dzisiaj - zdradza prezenterka.
W specjalnym odcinku ""Gotowanie z przesłaniem"" w akcji ""Cooking Challenge"" Małgorzata Rozenek-Majdan przygotowała mini beziki, a następnie z udekorowanymi babeczkami błądziła po lesie... Poniższe wideo zdradza, dlaczego i kogo poczęstowała swoimi pysznościami. ""Cooking Challenge"" to projekt, w którym gotowanie staje się sposobem na zrobienie czegoś dobrego i wyrażenie emocji. Nazwa akcji nie bierze się znikąd, gdyż jej istotą  jest podjęcie niełatwego, wyzwania związanego ze zrobieniem czegoś dobrego dla innych i wyrażenie tego poprzez gotowanie. Każdy bohater, na kanwie indywidualnej historii, tworzy emocjonalny i społecznie użyteczny przekaz, który stanowi cel jego obecności w akcji. Każdy odcinek, dostępny na Youtube, Facebooku i stronie akademiasmaku.pl, to spotkanie z inną osobą i innym tematem.  - Zdecydowałam się przyjąć zaproszenie do Cooking Challenge od wyjątkowej kobiety Anny Ojer, która robi rzecz niezwykła: razem 
z mieszkańcami Wawra założyła inicjatywę ""Sos Mieszkańcy Wawra - Rodzicom z Centrum Zdrowia Dziecka"". Taka postawa wymaga podziwu 
i rozgłosu, wiec nie wahałam się ani minuty i od razu zdecydowałam się spotkać z Anią, żeby podziękować ludziom, który bezinteresownie pomagają innym – mówi Małgorzata Rozenek-Majdan."
http://kuchnia.wp.pl/po-drugiej-stronie-lustra-kraina-kuchennych-rewolucji-6117598470608513a,"Po drugiej stronie lustra – kraina Kuchennych Rewolucji Maciej Gałan ma naprawdę nietypową pasję – odwiedził i opisał na swoim blogu ""Kuchenne Rewolucje – naszymi oczami"" już prawie 130 restauracji, które wzięły udział w programie ""Kuchenne rewolucje"" Magdy Gessler. Przez to stał się ekspertem w dziedzinie programu oraz kulinarnej turystyki. W rozmowie z nami opowiada o swoich podróżach, zawartych znajomościach i kulisach powstawania programu ze słynną restauratorką. Skąd wziął się pomysł na to, żeby jeździć do restauracji, które brały udział w ""Kuchennych rewolucjach"" i samemu sprawdzać, jak tym lokalom się dalej wiedzie?
Na co dzień pracuję w korporacji i zajmuje mi to dość dużo czasu. Musiałem sobie znaleźć odskocznię. Gastronomia i kulinaria były moją pasją, którą zajmowałem się w zaciszu domowym. W 2014 roku wybrałem się na urlop do pewnej miejscowości, gdzie znajdowała się jedna z restauracji po ""Kuchennych rewolucjach"", która zachwyciła mnie swoim smakiem. Ta pasja narodziła się więc właśnie tam – w Ustce, w restauracji Syrenka. Na drodze z urlopu do domu stanęła jeszcze jedna restauracja i tak się to zaczęło. Lokali przybywało – gdzie się pojawiałem, gdzie przyszło mi podróżować, tam były restauracje po ""Rewolucjach"". Odwiedzałem je po kolei. Zacząłem opowiadać swoim znajomym, gdzie byłem, czego próbowałem. W pewnym momencie stwierdzili, że to, co opowiadam, jest fajne, więc może warto gdzieś to spisać. Tak powstał blog ""Kuchenne Rewolucje – naszymi oczami"". Czy zdarzyło ci się odwiedzić jakąś restaurację przed jej udziałem w ""Kuchennych rewolucjach"" i potem do niej wrócić, żeby sprawdzić, jak się zmieniło?
Nie miałem takich sytuacji i prawdę mówiąc, trochę mi tego brakuje, ale obecnie mam dwie restauracje, które zgłosiły się do programu i czekają na informację od producentów. Póki co bywałem jedynie w restauracjach, które przeszły metamorfozę w programie i jedynie z opinii innych mogę wnioskować, jak było przed. Czy są jakieś lokale, które zrobiły na tobie wielkie wrażenie?
Oj tak. Na blogu często chwalę restauracje, bo to naprawdę dobre miejsca. Zanim zacząłem jeździć po restauracjach, miałem takie top 5 lokali, które zachwyciły mnie w programie, w których chciałbym się znaleźć. Czasami, kiedy do nich przyjeżdżam, okazuje się, że jest naprawdę super, ale uwielbiam też zaskoczenia w drugą stronę – kiedy jadę do restauracji, po której się nie spodziewałem niczego specjalnego, a okazuje się, że obłęd smaków, paleta barw, wystrój, właściciele, to wszystko składa się na fenomenalne miejsce. Jedna z takich restauracji już nie istnieje. To była restauracja, po której nie spodziewałem się wiele – Namaste India w Zielonej Górze. Kuchnia indyjska to zupełnie nie moje smaki, ale zaprosiłem tam moją siostrzenicę na urodziny, zabrałem też siostrę, rodziców. I tak naprawdę od samego wejścia restauracja nas oczarowała. Styl Bollywood, kolory, dania – mieliśmy niesamowitą ucztę. Kozieradka, która dominowała we wszystkich daniach, podbiła moje serce, podobnie jak kuchnia indyjska. Poza tym w top 5 są Małdyty i Zajazd pod Kłobukiem. Jestem zakochany w miejscu, właścicielach – w ich kuchni, skromności i gościnności. Danusia i Grzegorz robią magię. Danusia na co dzień gotuje w kuchni, Grzegorz zajmuje się restauracją i pokojami hotelowymi. Mają ogromną pasję, ogromne serce do ludzi i potraw, szacunek do lokalnych produktów. Warmia obfituje w cudowne smaki. Przyrządzony przez Danusię ziemniak zachwycił Magdę. Naprawdę polecam wszystkim spróbowania skorupek ziemniaczanych. Powalają na łopatki tak jak dziczyzna – główny aktor tego miejsca. Czy są takie miejsca, które nie poradziły sobie z presją?
Tak, są takie restauracje. Są miejsca, w których mnie na przykład w ogóle nie obsłużono, pomimo tego, że dawałem im szansę po dwa czy trzy razy. Dlaczego nie zostałeś obsłużony?
Uważam, że przez butność właścicieli i niewłaściwą organizację pracy. Przy natłoku gości podczas weekendu dwóch starszych kelnerów na sali po prostu się nie wyrabiało. Słyszałem też bardzo obraźliwe słowa, jakimi komentowali klientów. Stwierdziłem, że to nie jest ten poziom, więc opis restauracji był bardzo negatywny i na pewno tam nie wrócę. Były też miejsca, w których podano mi zepsute lub nieświeże potrawy, a gdy zwracałem na to uwagę, to właściciele okazywali się aroganccy. Nie zawsze jest więc super. Uważam, że są trzy składowe, które muszą zaistnieć, by restauracja mogła po ""Rewolucjach"" odnieść sukces: pasja do tego, co się robi, miłość do jedzenia i szacunek dla produktu i dla gościa. Jeżeli one dodatkowo obłożą się w pokorę, to naprawdę można zrobić cuda. Jeżeli któregoś z tych czynników brakuje, to automatycznie widać, że coś jest nie tak. Weryfikują to goście. Czy restauracje po programie idą własną drogą, czy kurczowo trzymają się rad i dań zaproponowanych przez Magdę Gessler?
Rady Magdy zawsze trzeba mieć z tyłu głowy. Trzeba mieć też swój smak, nie dać sobą kierować gościom. Dobrze jest wypracować swój styl. Z drugiej strony nie ma sensu wchodzić w rozbudowę karty. W pewnym momencie karta zrobi się za duża, więc zawsze będzie prawdopodobieństwo, że albo danego dania już tego dnia nie dostaniemy, albo będzie ono nieświeże, albo coś się zmarnuje, jeśli będzie przygotowane wcześniej. Popularność programu jest na tyle duża, że ludzie oglądają powtórki i wracają do tych lokali, pytając o dania Magdy. Warto je zatem w karcie zachować. To jest przykład restauracji Panorama w Gdańsku, gdzie jej flądra z patelni króluje w menu i lokal nie ma zamiaru tego zmieniać. Ważna jest zmienność i sezonowość, bo Magda czasami zostawia restauracjom potrawy sezonowe. Tutaj goście muszą wiedzieć, że pewnych rzeczy nie da się serwować przez cały rok. Są restauracje, które zmieniły wystrój kompletnie, odeszły od tego, co przyniosły zmiany w programie, zmodyfikowały także kartę, zostawiając zaledwie kilka pozycji z propozycji Magdy, ale dalej odnoszą sukcesy. Przykładem tego jest Pod Prosiakiem w Tychach, gdzie wystrój jest zupełnie inny, ale pozostała śląskość. Ale jadąc do Tych, wiem, że Pod Prosiakiem kuchnia śląska będzie najwyższej próby. Ostatnio zmieniło się także w restauracji Dziki Dwór Pod Kaczką w Gnieźnie. Jest kompletnie nowy wystrój, ale pozostał geniusz kaczki, która jest tam podawana, robiona złotymi rękami kucharki, pani Romy, która tam pracuje już naście lat. To, czego nie widzimy w telewizji i czego ludzie często nie wiedzą, to fakt, że Magda jest naprawdę ciepłą osobą i restauracje po ""Rewolucjach"" mają z nią kontakt również po programie. Bywa, że nawet rok później dzwonią po poradę, a Magda podrzuca im pomysły na dania. Magda jest z tymi restauracjami, jeśli oczywiście one tego chcą. Traktuje je jak swoje dzieci. Czy zatem jesteś w stanie określić, ile z tych 130 odwiedzonych przez siebie restauracji było dobrych, a ile złych?
Najwyższy top, gdzie klasa, kunszt, gdzie każdy detal, składający się na tę restaurację był naprawdę dopracowany, to około 20 lokali. Około 40-50 z kolei miało niski poziom, upadło lub wkrótce upadnie, albo wciąż się trzyma, ale ledwie. Reszta to są takie uśrednione restauracje, które sobie całkiem nieźle radzą. To nie są wyłącznie moje oceny, bo nigdy nie jeżdżę sam. Zabieram ze sobą rodzinę lub znajomych, których poznałem przez bloga. Mamy zatem przekrój dań i różnorodność zdań na temat danego lokalu. Wiem jednak, że są też jeszcze dobre restauracje, do których nie dotarłem, na przykład na wschodzie Polski. Od jakiegoś czasu jednak moje urlopy planuję na podstawie zapytań i informacji od czytelników bloga. A dzięki podróżom udało mi się zobaczyć naprawdę piękną Polskę. Mamy tak świetne zakątki, rewelacyjne zabytki i muzea, których często nie doceniamy... W Sanoku byłem zszokowany nie tylko restauracją, którą tam odwiedziłem, ale także Muzeum Beksińskiego. Poza tym miasto jest obłędnie położone. To dodatkowy plus zwiedzania restauracji. Polska jest piękna. Od pewnego czasu twój blog objęty jest oficjalnym patronatem Magdy Gessler. Ale czy ty miałeś możliwość poznać ją osobiście?
Od jakiegoś czasu mam szczęście do restauracji, w których Magda już była, ale nie było jeszcze emisji odcinka programu z nimi w roli głównej. Czasami sama Magda pochwali się na Facebooku, gdzie jest, czasami poinformują mnie fani. Tak było w zeszłym roku. Zajechałem do Zgorzelca, do restauracji Szarlotka z Rumieńcem. Porozmawiałem z właścicielką Martą, która pochwaliła mi się, że za tydzień będzie u niej Magda. Chciałem zobaczyć, jak wygląda nagrywanie ""Kuchennych rewolucji"" od drugiej strony, czyli powrót Magdy. Udało mi się w tym uczestniczyć. Tam pierwszy raz spotkałem Magdę. Dostała ode mnie prezent, nasza rozmowa trwała chwilę. Nie powiedziałem jej o blogu, bo nie chciałem, żeby to zabrzmiało jakoś reklamowo, opowiedziałem jej jedynie, że odwiedzam te restauracje. Myślę, że Magda obserwowała jednak mojego bloga od jakiegoś czasu. W maju pierwszy raz opublikowała na swoim blogu post dotyczący mojego bloga. Podziękowała za to, co robię i oficjalnie zaprosiła na Galę Poziomek do Fukiera. Pojechałem tam i porozmawiałem z Magdą w cztery oczy. Potwierdziła, że wie, co robię, że obserwuje. Nagrała też filmik dla mojego bloga. Podczas tej rozmowy wypowiedziała słowa, które stały się dla mnie mottem dalszego działania: ""Blog Kuchenne Rewolucje – naszymi oczami to wyjątkowo wnikliwa analiza tego, co robię. Jesteście wytrwali w waszych apetytach i smaku na życie. Dziękuję"". Przy różnych okazjach współpracuję z Magdą. Przy okazji urodzin mojego bloga, które zawsze wypadają w grudniu, dzięki Magdzie dwadzieścia jeden restauracji ufundowało podwójne zaproszenia na kolację do siebie. W letnim zeszłorocznym konkursie Magda ufundowała także podwójne zaproszenie do swojej restauracji U Fukiera. Częściej rzecz jasna kontaktuję się z jej menedżerem, bo Magda prowadzi bardziej nocny tryb życia. Czasami można się do niej dodzwonić tylko nocą. W tym roku największym wydarzeniem kulinarnym są targi Pyszna Polska organizowane między innymi przez Magdę. Dostałem w styczniu możliwość współpracy jako blog Kuchenne rewolucje naszymi oczami. Jestem dla nich partnerem, moje logo pojawiło się na stronie, na zaproszeniach VIP-owskich. Współpraca nam się układa. Magda Gessler ma opinię osoby kontrowersyjnej. Jak się odniesiesz do doniesień medialnych o procesie z hotelem czy narkotykach, znalezionych w jednej z restauracji z ""Kuchennych rewolucji""?
Cenię Magdę za to, co robi dla tych restauracji, za smak, za podejście. Jest ciepłą i otwartą osobą. Jest nie tylko lekarzem, który leczy restauracje, ale także lekarzem rodzinnym, psychologiem. Leczy związki, leczy ludzi. W cztery dni jest w stanie zobaczyć co się w restauracji dzieje i niestety terapia szokowa jest często jedyną skuteczną metodą. Magda jest kontrowersyjną osobą. Mówi prawdę, nie owija w bawełnę. Jeśli chodzi o słynny proces z Doliną Charlotty – nie wnikam, kto miał rację. Prawda zapewne leży pośrodku. Z obu stron pewnie zadziałały emocje. Jeśli zaś chodzi o narkotyki w restauracji, to cóż – Magda przyjechała, zrobiła program i wyjechała. A jeśli właściciel miał jakąś swoją ciemną stronę, to nie można za to winić Magdy. ""Kuchenne rewolucje"" to broń obosieczna – można wyciąć konkurencję w pień, zapewnić sobie fantastyczną promocję i utorować drogę na najbliższe lata, ale jak się źle zamachniemy, to można sobie zrobić też wielką krzywdę. Restauracja dostaje potężną reklamę i potężną oglądalność. Żadnego lokalu na to nie stać. Ale to od właścicieli zależy, jak to wykorzystają. Jest jeszcze jedna zagadka dotycząca ""Kuchennych rewolucji"" – czy restauracje płacą za swój udział w programie, czy nie.
Nie jest taką wielką tajemnicą, że restauracje nie płacą za realizację programu. ""Rewolucje"" trwają cztery dni. Jakiś czas wcześniej przyjeżdża jednak ekipa, żeby dokładnie lokal wymierzyć, żeby rozplanować ustawienie sprzętu i tak dalej. Potem restauracja dostaje konkretny termin i wie, kiedy znów wjeżdża ekipa, montuje cały sprzęt. Następnego dnia przyjeżdża Magda i od tego dnia ma cztery dni. To naprawdę tyle trwa. Magda nigdy nie wie, gdzie jedzie i co zastanie na miejscu. Wszystko przeprowadzane jest na koszt producenta, restauracje nie ponoszą żadnych kosztów poza zakupieniem produktów do potraw podczas kolacji finałowej. Wystrój i całą resztę bierze na siebie producent. Sam też marzysz o prowadzeniu własnego bistro.
""Kuchenne Rewolucje – naszymi oczami"" to pasja, którą realizuję obok pracy zawodowej, ale chciałbym, żeby ona powoli przeinaczyła się w coś innego, co mogłoby po części albo nawet w całości zastąpić moją pracę zawodową. Chciałbym prowadzić coś swojego. Nie mówię, że odwiedzając restauracje po programie, pozjadałem wszystkie rozumy i będzie to wielkie ""wow"". Chciałbym, żeby to było klimatyczne miejsce, z dobrym jedzeniem, z małą kartą. Mam dobry kontakt z Beatą Śniechowską, finalistką ""Master Chef"" – jest moją inspiracją, moim guru. Ona też otworzyła w tym roku swoją restaurację we Wrocławiu i ma naprawdę cudowne miejsce. Jej Menu Motto mocno podbija serca gości i coraz więcej ludzi do niej zagląda, a dekonstrukcja sernika zaczyna być wrocławskim deserem. Krążą już o nim legendy. To dla mnie też inspiracja, że można obrać sobie trudny zawód, bo to ogromne wyzwanie, ale można czerpać z niego zadowolenie. Powstała inicjatywa zbiórki na mój pomysł. Mam jeszcze w zanadrzu kilka niespodzianek. Na targach Pyszna Polska jedna z właścicielek restauracji wystawi na licytację samą siebie – można będzie wylicytować krótki kurs gotowania albo nawet kolację. Zyski z tej aukcji zasilą konto mojego bistro. Ania – Stara Kuźnia Magnuszew to ekspert od genialnej kuchni i spontaniczności. Polecam to miejsce. To dodatkowy plus odwiedzania tych wszystkich restauracji – nawiązałem naprawdę dużo fantastycznych znajomości. Restauratorzy często dzwonią do mnie, pytają o wrażenia, radzą się. Cieszy mnie, że ktoś chce ze mną dzielić swoją codzienność i swoją pasję. Ja jestem trochę jak Alicja w Krainie Czarów – wyjeżdżając do restauracji, zostawiam swoją pracę, przechodzę przez lustro i znajduję się w innym świecie. Proszę też osoby, które oglądają program, żeby pamiętały, że to telewizyjne show. Często ktoś jest na ekranie przedstawiony w jakiś sposób, a na żywo jest zupełnie inną osobą. Najlepszym przykładem dla mnie jest odcinek z Zielonek pod Warszawą i słynnych Mariolę i Waldka, który na nią przez cały program krzyczał – ""Mariola!"". Wydawało się, że to oschły i nieżyciowy człowiek. Zajechałem tam i poznałem Mariolę i Waldka z zupełnie innej strony. To zakochane w sobie wzajemnie osoby, bardzo ciepłe, prowadzące restaurację z wielką pasją. Polecam tam podjechać, zamówić coś, porozmawiać z nimi. Są rewelacyjni. Kiedy już otworzysz swoje bistro, to nie będziesz się bał zaprosić Magdy Gessler na kolację?
Wiele osób żartowało sobie, że powinienem otworzyć byle jaką restaurację, żeby Magda mogła przeprowadzić w niej ""Kuchenne rewolucje"". Ale to nie na tym polega. Ugoszczenie Magdy byłoby wyzwaniem, ale podjąłbym się go z radością i godnością – kocham wyzwania. Zapraszam nie tylko Magdę Gessler, ale was wszystkich w progi mojego bistro."
http://kuchnia.wp.pl/kto-wynalazl-pieczywo-krojone-6117613442099329a,"Kto wynalazł pieczywo krojone? Chleb jest jednym z najdłużej przygotowywanych przez człowieka produktów spożywczych, przez stulecia otaczano go czcią. Zgodnie z dawną polską tradycją pierwszego wyciągniętego z pieca bochenka nie można było kroić nożem – chleb łamano, w przeciwnym wypadku uważano, że pieczywo nie uda się przez kolejne siedem razy. Są dowody na to, że nasi przodkowie spożywali chleb już 30 tys. lat temu. Wypiekano go w starożytnej Grecji, Cesarstwie Rzymskim, Egipcie, Babilonii, Asyrii. Znacznie krótszą historię ma natomiast chleb krojony, który jest z nami niespełna od wieku. ""Na lunch muszę własnoręcznie ukroić przynajmniej dwadzieścia kromek. Potem robię kanapki dla siebie, co daje dwadzieścia dwie kromki, które trzeba przygotować w pośpiechu!"" – pisała w 1943 roku amerykańska pani domu w liście do ""New York Timesa"" oburzona zakazem sprzedaży krojonego pieczywa, wynalazku, który zrewolucjonizował życie najpierw w Stanach Zjednoczonych, a potem na całym świecie. Na tak prosty i oczywisty pomysł, by chleb sprzedawać w kromkach, jako pierwszy wpadł Otto Frederick Rohwedder (1880-1960), amerykański inżynier i wynalazca. Rohwedder zdobył wykształcenie optyka. Praktykę w handlu zdobywał w sklepie jubilerskim, sam kierował trzema takimi sklepami. Miał zacięcie do wymyślania nowych, przydatnych człowiekowi maszyn – pewnego dnia wymyślił urządzenie do krojenia pieczywa. Żeby pomysł zrealizować, postawił wszystko na jedną kartę: sprzedał swoje sklepy i przystąpił do realizacji zadania. Był rok 1912.
Wynalazca z początku nie miał szczęścia. Musiał znaleźć sposób na to, żeby sprzedawane w kromkach pieczywo dłużej zachowywało świeżość. Na dodatek w 1917 roku pożar zniszczył fabrykę, w której znajdował się prototyp maszyny, szkice i projekty. Rohwedder musiał zacząć wszystko od początku, co wiązało się z ponownym zdobyciem funduszy na realizację marzenia. Musiały upłynąć lata, zanim Amerykanin mógł wrócić do przerwanego przedsięwzięcia. Rohwedder był wytrwały. W 1927 roku zgromadził dość pieniędzy, by ponownie skonstruować krajalnicę do pieczywa. W końcu, 6 lipca 1928 roku w Chillicothe (stan Missouri), ruszyła masowa produkcja krojonego chleba. Dzielony na kromki i od razu szczelnie pakowany chleb wytwarzany był w piekarni Frank Bench’s Chillicothe Baking Company, którą prowadził przyjaciel wynalazcy. Maszynę nazwano ""Rohwedder Bread Slicer"" (krajalnica Rohweddera). Otto Frederick Rohwedder marzył o tym, żeby pieczywo podzielone na kromki stało się powszechnie dostępnym produktem na całym świecie. Szybko okazało się, że jego pomysł to strzał w dziesiątkę. Miejscowi dziennikarze nie kryli entuzjazmu – uznano, że w domu nikt nie jest w stanie tak starannie pokroić pieczywa. Choć niektórzy piekarze uznali pomysł za ""chwilową modę"", krojony chleb – ""Sliced Kleen Maid Bread"" – okazał się hitem. W 1929 roku Gustav Papendick, piekarz z Saint Louis (Missouri) zmodernizował maszynę Rohweddera. W 1930 roku krojony chleb można już było kupić niemal w całych Stanach Zjednoczonych – a jeszcze kilka dekad wcześniej Amerykanie zwykle wypiekali chleb sami. Za sukcesem Rohweddera stał również fakt, że sprzedawane na masową skalę krojone pieczywo było znacznie miększe niż to domowe. W 1933 roku ponad 80 proc. wszystkich sprzedawanych bochenków w Stanach Zjednoczonych było krojonych. W tym samym roku Otto Frederick Rohwedder sprzedał patent – w sumie w latach 1927-1936 zdobył siedem patentów związanych z krojeniem pieczywa. Amerykanie pokochali zwłaszcza ""Wonder Bread"" – ""Wspaniały Chleb"". Od 1926 roku sprzedawano opiekacze do chleba, z których wyskakiwały przyrumienione kromki – odkąd do sklepów trafiło pieczywo krojone, ten wynalazek wreszcie miał sens: gotowe kromki idealnie pasowały do tostera. Wzrosła również sprzedaż dżemów i past na kanapki. Krojone pieczywo reklamowano hasłem: ""Największy krok naprzód w branży piekarniczej od czasu pakowanego chleba"". Podczas II wojny światowej powiedzenie sparafrazowano na: ""Najlepsza rzecz od czasu krojonego chleba"". Ciekawostką może być fakt, że w 1943 roku w Stanach Zjednoczonych przez krótki czas obowiązywał zakaz… sprzedaży krojonego pieczywa. W owym czasie na łamach ""New York Timesa"" ukazał się list zrozpaczonej pani domu, która pisała: ""Trzeba wam wiedzieć, jaki wpływ ma krojone pieczywo na morale i zdrowie rodziny. Mój mąż i czwórka dzieci podczas śniadania są zabiegani. Bez krojonego pieczywa sama muszę przygotować kromki – po dwie sztuki na osobę, co daje dziesięć kromek. Na lunch muszę własnoręcznie ukroić przynajmniej dwadzieścia kromek. Potem robię kanapki dla siebie, co daje dwadzieścia dwie kromki, które trzeba przygotować w pośpiechu!"". Dziś uważa się, że stworzenie krojonego pieczywa było kulminacją ówczesnego postępu technologicznego."
http://kuchnia.wp.pl/kaszanka-wraca-do-lask-6117667852695169a,"Kaszanka wraca do łask To jedna z najmniej docenianych, a jednocześnie najbardziej popularnych wędlin. Kaszanka, bo o niej mowa, ma dziś swoje święto. Przygotowywana z kaszy, krwi i podrobów wędlina przez lata uważana była za jedzenie biedoty, przygotowywane z produktów ""niższej kategorii"". Jednak dziś kaszanka przeżywa swój renesans. Dobrze przygotowana może być prawdziwym przysmakiem, a w niektórych państwach uważana jest za delikates. W Polsce kaszankę robiono już setki lat temu. Nadziewane gotowanymi i dobrze przyprawionymi podrobami, krwią wieprzową i kaszą jęczmienną lub gryczaną grube jelita to tradycyjne danie w wielu regionach. Na Śląsku powstają krupnioki. Na pierwszy rzut oka krupnioki mogą się wydawać podobne do kaszanki, są to bowiem długie, brązowe batony, na które składa się osłonka wypełniona farszem z mięsa wieprzowego, wraz z podrobami i odrobiną krwi, z dodatkiem kaszy gryczanej lub jęczmiennej, albo obu tych kasz. Całość doprawiana jest cebulą, pieprzem i zielem angielskim. Brzmi swojsko. Różnica między krupniokami a kaszanką polega jednak na znacznie mniejszym udziale kaszy w farszu i sporej zawartości mięsa. Inną odmianą ""kaszankopodobnej"" wędliny jest też śląski żymlok. To tradycyjny produkt, który wyglądem przypomina kiełbaskę, a konsystencją kaszankę. Jednak zamiast kaszy dodaje się do niego żymloka - miąższ pszennej bułki (po śląsku bułka to żymła), stąd nazwa wędliny. Kaszankę można przygotować również jedynie z podrobów, kaszy, smażonej cebuli i przypraw, bez dodatku krwi. Uzyskujemy wtedy tzw. białą kaszankę, lubianą przez wiele osób. Choć kaszanka zajmuje w polskiej historii ważne miejsce, nie jest to wyłącznie nasza specjalność. Ten produkt jest bardzo popularny w Niemczech, gdzie dodaje się do farszu np. jałowiec. Specjałem rodem z Hiszpanii jest natomiast morcilla. Farsz na tę odmianę kaszanki przyrządza się z krwi, ryżu, przypraw, rodzynek i orzechów włoskich – bez dodatku podrobów. Morcillę znajdziemy w najbardziej wykwintnych restauracjach nie tylko w Hiszpanii, ale i w całym hiszpańskojęzycznym świecie.
Anglicy nazywają swoją kaszankę black pudding. Do produkcji tej wędliny używana jest krew wieprzowa lub wołowa, stosunkowo rzadko stosuje się krew owczą czy końską. Oprócz krwi do wypełnienia jelit zwierzęcych używa się mięsa, tłuszczu, pieczywa, łoju i płatków owsianych. Z kolei Szkocja słynie z nietypowej wędliny o nazwie haggis. Przyrządzany jest on z owczych podrobów (wątroby, serca i płuc), wymieszanych z cebulą, mąką owsianą, tłuszczem i przyprawami, zaszytych i duszonych w owczym żołądku. Niewiele osób zdaje sobie sprawę z tego, że kaszanka jest... zdrowa. Z powodu zawartości kaszy ma dużo błonnika, jest źródłem potasu, białka, wapnia i magnezu. Dostarcza też żelaza i cynku, czyli minerałów, których zwykle brakuje w naszej codziennej diecie. A w dodatku zawiera tłuszcze nasycone, które zwiększają wchłanianie minerałów i witamin rozpuszczalnych w tłuszczach i dają nam uczucie sytości, przez co mniej jemy. Jeśli mamy ochotę i odpowiednie składniki, możemy kaszankę przygotować samodzielnie w domu. Potrzebne nam będą: około kilograma wieprzowych podrobów (serce, wątroba, płucka, nerki), dwie duże cebule, szklanka krwi wieprzowej, trzy szklanki ugotowanej kaszy perłowej, gryczanej lub pęczaku, majeranek, pieprz, sól, gałka muszkatołowa i dość grube jelita. Podroby gotujemy do miękkości i siekamy bardzo drobno. Dodajemy posiekaną i podsmażoną cebulę, kaszę i przyprawy. Wszystko dokładnie mieszamy i dolewamy krew. Jeszcze raz mieszamy, a następnie, przy pomocy specjalnej nakładki na maszynkę do mielenia, nadziewamy jelita. Gotowe kaszanki parzymy w wodzie nagrzanej do 80 stopni przez około pół godziny. A jak jeść kaszankę? Najlepiej upieczoną w piekarniku z cebulką. Można ją również smażyć. Znakomita jest pieczona z kapustą kiszoną. Oto przepis: potrzebujemy cztery cienkie kaszanki, kawałek boczku wędzonego, dwie szklanki kiszonej kapusty, majeranek, pieprz, musztardę. Z kaszanek ściągamy osłonki, boczek wędzony kroimy w kostkę. W naczyniu do zapiekania układamy warstwę kapusty, boczek oraz kaszankę. Doprawiamy pieprzem i majerankiem. Zapiekamy przez pół godziny w piekarniku nagrzanym do 180 stopni C. Podajemy z pieczywem z dodatkiem musztardy. Kaszakę warto wrzucić też na ruszt, pamiętając o kilku zasadach grillowania. Oto 5 najczęstszych błędów:"
http://kuchnia.wp.pl/jadlospis-tirowca-od-kuchni-6117682406918273a,"Jadłospis tirowca od kuchni Gulasz ze słoika, sałatka z zupki chińskiej, łosoś z kawiorem, kotlet ""biedaka""… Menu tirowca nie jedno ma oblicze. Wie coś o tym Stanisław Bloch, kierowca ciężarówki z szesnastoletnim stażem. Jak pan się odżywia w trasie?
Może odpowiem tak: kiedy zaczynałem pracę w 2001 w zawodzie kierowcy, miałem butlę turystyczną z gazem, którą ze sobą woziłem. I taka butla wystarczała mi na trzy lata. Wtedy nas – kierowców – po prostu było stać, żeby żywić się w zajazdach, barach i restauracjach. Głównie zamawialiśmy jedzenie w knajpach. Gotowaliśmy sporadycznie. Dla porównania – teraz taka butla wystarcza mi na 1,5 miesiąca. Kolosalna różnica! Czyli wniosek z tego, że teraz pan w pracy głównie sobie gotuje?
Tak. Albo odgrzewam dania przygotowane już w domu. A w trasie gotuje się z reguły w weekendy. To świetnie zabija nudę. Zdarza się, że zbieramy się w kilku kierowców i pichcimy na parkingu całą gromadą. A kto panu przygotowuje prowiant na drogę?
Robię to sam albo moja partnerka. Co to z reguły jest? Słoiki? Weki?
Też. Chociaż nie tylko. Obecnie jeżdżę samochodem zaopatrzonym w lodówkę, która też mrozi żywność. To bardzo urozmaica mój jadłospis. Mogę dzięki temu zabrać w trasę na przykład świeżo usmażone kotlety i je w drodze zamrozić. Ale nie każdy kierowca jeździ autem wyposażonym w taką chłodziarkę. Wtedy rzeczywiście najlepiej sprawdzają się gotowce w słoikach, tylko do odgrzania. Ja jestem kierowcą długodystansowym, zdarza się, że po dwa miesiące nie zjeżdżam do domu. Siłą rzeczy nie samymi słoikami w takich trasach się żyje. Lubię na postojach coś upitrasić. Kupuję po drodze świeże produkty i jak tylko pogoda pozwala, to je przerabiam. Jak wygląda gotowanie w takich polowych warunkach?
Jak powiedziałem wcześniej: mamy butle gazowe, niektórzy – lodówki. Wozimy bańki z wodą. Albo mamy naczepy wyposażone w zbiorniki wodne. Bez problemu możemy pozmywać. Jesteśmy samowystarczalni. Problem pojawia się zimą, kiedy jest zimno, wtedy gotowanie to wyzwanie. Zwykle każdy kierowca gotuje sam. Kiedyś atmosfera wśród kierowców była inna, serdeczniejsza. To się wspólnie pichciło. Młodsi w fachu raczej się izolują. Starsi jeszcze podtrzymują ten zwyczaj. Mam w branży takiego kolegę od wielu lat, który świetnie gotuje. Z nim zawsze wychodziły prawdziwe uczty. Co na taką ucztę się gotuje?
Z reguły wielkie gotowanie odbywa się w niedzielę, czyli w dzień postoju. I najczęściej pada na rosół. Na kurze, którą mamy w lodówce zamrożoną, albo świeżą, którą kupujemy po drodze. Rosół oczywiście jest z makaronem, z warzywami. Z tym że ja podchodzę do sprawy ekonomicznie. Używam jarzyn suszonych, bo świeżej włoszczyzny zwykle całej nie zużyję i trzeba wyrzucać. Po prostu szkoda. Trochę jak w domu, rosół nastawia się od samego rana. Z rosołu zostaje mięso, z którego robi się potrawkę albo je się z sosem. Akurat na drugie danie. Czasami też coś uchowa się na poniedziałkowe śniadanie. A jak wyglądają święta kierowcy w trasie?
Tworzy się ich namiastkę. Tegoroczną Wielkanoc po razy pierwszy od trzech lat spędziłem w domu, więc zdążyłam już przywyknąć do świąt na parkingu. W pamięci zapadły mi szczególnie jedne święta Wielkiej Nocy. Stałem w Niemczech. W Wielką Sobotę dojechał do mnie kolega, który wiózł mięso grillowe do jednego z tamtejszych hipermarketów. Okazało się, że towar miał krótki termin przydatności i go sklep nie przyjął. Żal było wyrzucać. Ugotowaliśmy żurek, jajka. No i wykorzystaliśmy to mięsiwo. Kolega woził ze sobą palety na wymianę. Z nich zrobiliśmy stół, krzesła. To były super święta jak na takie warunki, z dala od domu i najbliższych. Sprawdziła się zasada ""nieważne gdzie, ważne z kim"". Żywi się pan w barach?
Zwykle na Zachodzie, na kierunku Niemcy i Anglia. Na tamtejszych płatnych postojach przy tankowaniu paliwa dostajemy talon do zajazdów zlokalizowanych na tych parkingach. Te obiekty nazywają się autohofy. Tam się wtedy stołuję. Co można tam zjeść?
W Anglii to są popularne bary z fast foodami, Anglicy je kochają. W Niemczech to są porządne restauracje, z prawdziwego zdarzenia. Który kraj kulinarnie najlepiej pan wspomina?
Pochodzę ze Wschodu. Mieszkam 400 m od Ukrainy, 1,5 km od Białorusi. Mam więc słabość do lokalnej kuchni. Na początku dużo jeździłem właśnie na Wschód. Dobrze wspominam gastronomię na Ukrainie i w Rosji. Fajnie smakowało mi jedzenie przy autostradzie na drodze do Odessy, gdzie w przydrożnych szałasach kobiety z pobliskich wsi sprzedawały regionalne potrawy. Zupy, pierogi. W słoikach. W Rosji zaskoczyło mnie, że kiedy zamawia się herbatę, to z góry dostaje się słodką. Nie ma, że ktoś nie słodzi. Czaj ma być jak ulep. Bardzo pozytywnie zaskoczyła mnie Rumunia, gdzie duże wrażenie zrobiły na mnie zupy. Do każdej dodają dzbanek z gęstą śmietaną, papryczką chili i pieczywo. I co ciekawe – nie wiem, jak to wygląda teraz – ale wtedy, im obskurniejsza buda, tym smaczniej w środku karmili. Bardzo dobrze karmią na promach. Szczególnie szwedzkie linie z tego słyną. Szwedzkie stoły uginają się od przeróżnych przystawek, łososia z kawiorem czy serów. Nigdy wcześniej nie miałem okazji spróbować tylu gatunków serów, co właśnie na szwedzkich promach. Zdarzyła się panu jakaś gastro-wpadka?
Tak. Byłem w Rosji. Naraziłem się policjantom. Żeby pozwolili mi dalej jechać, musiałem im słono zapłacić. Co tu dużo gadać – wydoili mnie. W końcu zajechałem do urzędu celnego. Spędziłem tam trzy dni. Byłem głodny jak diabli, miałem przy sobie tylko dolary. A tam za dolary ciężko było coś kupić. Musiałem pokonać z 50 km, żeby te dolary na ruble wymienić. Jak się udało, zajechałem do pierwszego, lepszego baru. Zamówiłem udka z kurczaka. I co się okazało? Były nieświeże, odrzucały zapachem na odległość. Kiedy się w nie wgryzłem – nie miałem wątpliwości, że to stare mięso. Ale byłem tak głodny, że zjadłem na pniu. Wtedy się przekonałem, że głód jest najlepszą przyprawą. A bez czego kierowca w ogóle nie powinien ruszać w trasę?
Bez zupek chińskich. Z nimi się nie zginie. Wbrew pozorom dają spore pole do popisu. Można z nich zrobić sałatkę albo bieda-rosół, czyli wystarczy makaron zalać szklanką wody z kostką rosołową. Dobrze się też sprawdzi mortadela. Smażona w panierce świetnie udaje schabowego. W naszym żargonie nazywamy takiego kotleta właśnie schabowym dla biedaków. O sałatce słyszałam. Właściwie to kultowe danie wśród kierowców. Zdradzi pan przepis na nią?
Pewnie. Makaron z dwóch zupek chińskich przygotowujemy zgodnie z instrukcją na opakowaniu, tylko bez dołączonych przypraw. Dodajemy pokrojoną w kostkę kiełbasę, ogórki kiszone lub korniszony, posiekane jaja na twardo i majonez. Wszystko razem mieszamy i sałatka gotowa. Polecam!"
http://kuchnia.wp.pl/maia-sobczak-i-jej-przepisy-na-szczescie-6118299411634305a,"Maia Sobczak i jej przepisy na szczęście O tym, że dieta i samopoczucie idą w parze, mówi się od zawsze. W praktyce jednak nie każdy o tym pamięta. Z pomocą i bardzo wizualnym wytłumaczeniem przychodzi Maia Sobaczak, udowadniając w nowej książce, że jedzenie może leczyć, ale też szkodzić. Dlatego tak ważne jest umiejętnie się z nim obchodzić. Nagle okaże się, że nadpobudliwość to efekt nadmiernego żywiołu ognia, a powszechnie zdrowa papryka będzie nam się dosłownie odbijała. Oto, jak z jedzenia wytworzyć szczęście. Czym dla ciebie jest zmiana, do której nawiązujesz w dedykacji książki, i jak wpływa na szczęście?
Zazwyczaj jest tak, że zmiana jest procesem - najpierw coś się wydarza i jest taki przebłysk. Pojawia się potrzeba zmiany czegokolwiek, jeszcze do końca nie wiadomo co to będzie, ale odczuwamy przepływające przez ciało i myśli uczucie, że tak jak jest, nie do końca już nam pasuje i coś trzeba zmienić. Ja od zawsze, jak to mówię, jestem miło ciekawską osobą. Zawsze chciałam więcej poznać, zrozumieć i nie przyjmowałam, że ktoś mi mówił: ""to jest czarne i tak ma być"", tylko drążyłam temat. Kiedyś nawet stworzyłam taką wizualizację, że mózg wygląda niczym kraina Szuflandia z filmu ""Kingsajz"". Jest przestrzenią z mnóstwem malutkich szufladek, gdzie są poukładane fiszki, czyli zdarzenia, emocje, momenty, zapachy, smaki i wszystko, co napotykamy na życiowej drodze. I gdy coś się dzieje, wysuwa się konkretna szufladka. Doświadczenie dane, które następuje w bieżącej chwili, nakłada się na zawartość tych szufladek i pojmujemy konkretne sytuacje oraz ludzi przez doświadczenia z przeszłości. Dlatego napisałam książkę ""Przepisy na szczęście"", bo uważam, że szczęście jest właśnie w tych szufladkach. W zależności od tego, jak to sobie poukładasz i jak o to dbasz. A czy w twoim życiu był taki moment zmiany, która wywróciła świat do góry nogami?
W życiu kobiet, a z pewnością ja tak miałam, wiele zmienia pojawiające się na świecie dziecko. Gdy narodził się mój syn, to było naprawdę ogromne tąpnięcie. I wiele pań ma właśnie podział życia na przed ciążą i po ciąży. Nie mówi się już w odwołaniu do przeszłości, że np. gdy byliśmy narzeczeństwem, a umiejscawiamy wydarzenia w czasie ""przed i po urodzeniu dziecka"". Świat zaczyna się przewartościowywać i właściwie budujemy go od początku. To, co kiedyś było ważne, nagle staje się naprawdę błahe i czasem wręcz niepotrzebne. Moment od porodu do około 3-6 miesięcy był jak przeciąganie liny - stare życie kontra nowe, wypełnione dzieckiem. Przejdźmy do jedzenia i szczęścia z niego płynącego. Od samego początku czułaś tę relację?
Odkryłam bezpośredni wpływ na samopoczucie przez to, jak jeść i co pojawia się na talerzu. To szeroki temat, bo zawiera całą kulturę jedzenia, zakupów, nie tylko stricte talerz, ale cały styl życia. Zaczynasz zwracać uwagę na jakość produktów, jak zostało wyprodukowane i zaczynasz szukać konkretnych odpowiedzi. Pamiętam sytuację sprzed 20 lat i mojego znajomego, który po pierwsze różnił się ode mnie fizycznością, bo był bardzo ""żylasty"", to po drugie sporo jadł. Porównawczo zauważyłam, że było coś innego fizycznego w nim i wiedziałam, że podaż, czyli ile wkładasz, a ile wydatkujesz, to nie do końca się sprawdza. Potem zaczęłam się zastanawiać, jaki wpływ żywienie ma na mój tryb dnia. Zapisywałam, po których produktach mam energię i ogólnie lepsze samopoczucie, aby działać, a po których mam chęć jedynie wskoczyć pod przysłowiowy kocyk. Prowadziłam takie wewnętrzne dialogi, niezwykle dla mnie istotne, żeby spróbować zrozumieć siebie samą. Zaczęłam zauważać drobiazgi, które tworzą codzienność, gdy odżywiam się korzystnie dla mojego organizmu i te gorsze chwile, kiedy zjadłam coś, co mi po prostu nie służyło. W ten sposób na przykład na stałe wyeliminowałam ze swojego jadłospisu paprykę. I mimo że to warzywo ogólnie polecane i wychwalane przez szereg cennych składników, które zawiera, to ja za każdym razem po zjedzeniu papryki, śmieję się, że pozostaję z nią przez cały dzień. Wiadomo, że rzeczy cięższe trawią się dłużej, ale po ponad dwóch godzinach od zjedzenia tych lżejszych np. warzyw, znika pamięć po posiłku i pojawia się przyjemne uczucie, że nie ma głodu, a jednocześnie nie odczuwamy żadnych dolegliwości układu pokarmowego. Zrobiłam test i z ogromną uwagą wyłączyłam paprykę z diety. Na pozór jest to łatwe, ale gdy świadomie do tego podchodzimy, to zauważamy, w ilu potrawach czy półproduktach jest ta papryka. Po dwóch tygodniach paprykowej abstynencji, zjadłam ją ponownie i miałam dowód, że mi nie służy. I nie była to oczywiście negacja jej prozdrowotnych właściwości, ale wskazanie, że po prostu nie jest dla mnie. I to jest właśnie takie ciekawe i fajne, że dla każdego z nas żyjącego na świecie, coś innego jest dobre. Oczywiście możemy stworzyć taki kręgosłup ""dobrych"" i uniwersalnych produktów, ale musi być w tym spora doza indywidualności. Czyli zanim wydamy fortunę na lekarzy i testy, warto poobserwować się we własnym zakresie?
Obserwacja jest kluczem do wszystkiego - inaczej nie jesteśmy w stanie zorientować się, co jest dla nas dobre, a co nie. Dla mnie takim okresem są trzy tygodnie, które pozwalają wyczuć zmiany. Żyjemy w czasach, gdzie ciągle jesteśmy czymś zagłuszani czy atakowani efektami wizualnymi i w ten sposób zarzuceni informacjami, niczym stertą liści. Przez to większość osób tak naprawdę nie jest w kontakcie z samym sobą i brakuje im wewnętrznego spokoju. Na co dzień podlegamy setkom wpływów, nie zapytawszy siebie, czy konkretna sytuacja jest ok, czy bluzka podoba się na pewno mi, a nie była kupiona pod namową znajomej. Bardzo często robimy coś pod wpływem zewnętrznych impulsów - i to one nam wyznaczają, co jest dobre, a co nie. A czym jest dla ciebie jedzenie?
Jedzenie jest miłością - od dotykania go, przez przygotowanie, aż po konsumpcję. Przyjemnością jest też rozmowa o jedzeniu. Zwłaszcza z ludźmi, którzy produkują je, uprawiają np. na własnym polu czy wytwarzają w swoim obejściu. Bo wtedy wiemy, że cząstkę tego ich własnego wkładu i zaangażowania przejmujemy z kalafiorem czy innym produktem. Jedzenie od zawsze w moim życiu było ważne - od zawsze lubiłam jeść, ale nie w sensie takim, aby wypełnić żołądek do syta, ale aby smakować. Dlatego często powtarzam, że dla mnie porcje są za duże. Lubię czuć taki lekki niedosyt, choć jak wiadomo, na około 20-30 minut po posiłku on powoli znika i pojawia się takie przyjemne uczucie, że nie jesteśmy głodni, ale towarzyszy nam szczęście po dobrym posiłku. I to sens filozofii jedzenia w rytmie slow. Jak zatem w praktyce, z korzyścią dla samopoczucia, wprowadzać zmiany?
Zdecydowanie jestem zwolennikiem małych zmian, krok po kroku. Większość z nas nie jest w stanie udźwignąć dużych zmian na raz, bo po prostu nie jest gotowa na rewolucję. Często mówię o gotowości do zmiany, aby nie rzucać się z motyką na słońce. Proponuję np. zły nawyk podmienić jakimś dobrym i stosując go w tych magicznych trzech tygodniach. 21 dni to właśnie czas na tyle krótki, że jesteśmy w stanie zmianę zaakceptować, a jednocześnie na tyle długi, że wchodzi nam ona w nawyk, w naszą codzienność. Dobrym przykładem jest rezygnacja ze słodyczy na 3 tygodnie lub wysiadanie przystanek wcześniej i przejście się spacerem do pracy lub domu.
Dokładnie. I potem możesz dołożyć kolejną rzecz, równie drobną. Ponownie wypełniasz ją, jako swój mały rytuał, przez trzy tygodnie i oswajasz się z nią. A gdy którego dnia, coś zostanie zaburzone, możesz poczuć wręcz pustkę, że czegoś zabraknie. Zamiast o poranku pić kawę, warto przełożyć ją na popołudnie - co zdaniem ekspertów jest najlepszą chwilą na ten napój - i przygotować machalatte czy napar imbirowy. Coś ciepłego, coś ładnego, smacznego i co sprawi nam przyjemność. I to ta zdrowa zmiana, przyniesie nam pożytek zdrowotny, ale nie będzie katorgą. Zawsze to powtarzam, że ze sobą będę do końca życia. Mogą się odwrócić ode mnie znajomi, zostawić mnie mąż, ale ja zostanę i tego się zmienić nie da. Dlatego dla siebie samej muszę być najlepszym przyjacielem, a nie wrogiem czy krytykiem. Oczywiście mam taką zasadę, że nie żyję w chmurach i nie jestem w siebie ślepo zapatrzona, mam świadomość swoich dobrych i złych stron oraz tego, jak mogę z nimi pracować. Jak to się dzieje, że jedzenie ma taką magiczną moc, że jednoczy? Dlaczego na pierwszą randkę najczęściej chodzimy na obiad lub kolację?
To oczywiste, że wybieramy wspólny posiłek. To taka propozycja ""zróbmy coś razem, co się uda, mimo że nie do końca się znamy"". Idąc do kina, nie porozmawiamy, więc najlepiej iść się czegoś napić i zjeść. Rozmowa zaczyna się już przy wyborze propozycji z menu, a potem zawsze możemy zapytać, czy mogę spróbować twojego dania? Konfrontujemy zdania i już się zaczyna taka wspólna relacja. To bardzo bezpieczny grunt, bo wszyscy jedzą i zawsze jest tak, że ktoś będzie głodny albo przynajmniej będzie miał ochotę się czegoś napić. Dialog przeradza się od tych tematów o zastanej sytuacji do całej masy innych, już bardziej abstrakcyjnych czy osobistych. Dzisiejsze pokolenie sporo traci tylko ""klikając"", mam nadzieję, że mój syn będzie zapraszał dziewczyny do restauracji. A sekret idealnego, rodzinnego posiłku?
Kluczem jest dla mnie autonomia najmłodszych podczas jedzenia. Swojego syna staram się bardzo otwierać na jedzenie i pozwalać je smakować. Samodzielnie nakłada sobie na talerz to, co chce zjeść. Oczywiście bardzo praktyczne jest serwowanie określonych porcji, tzw. talerzówki, dla każdej osoby przy style stole. Przekładając danie do większej miski, istnieje ryzyko zaplamienia ulubionego obrusu, ale zyskujemy coś więcej - możliwość rozmowy przy stole i wspólnej celebracji posiłku. Ludzie są łakomczuchami, a czasami boją się samodzielnie coś zamówić. Coraz popularniejsze są wypady do restauracji, gdzie na środku stołu ustawiane są półmiski, a biesiadujący mogą jeść po trochę z każdej potrawy. To dobre rozwiązanie szczególnie dla osób, które nie lubią dużych porcji lub nie mają odwagi na kulinarne eksperymenty tylko dla siebie. Co ważne, stół i jedzenie łączą ludzi z różnych środowisk, którzy nie mówią tym samym językiem i nie potrafiliby w inny sposób się z nami poznać czy skomunikować. Z pomocą prastarego języka gestów plus podanego jedzenia, możemy dogadać się praktycznie z każdym. To sytuacje, kiedy pojawia się ciekawość, też drugiej osoby i chęć podzielenia się najintymniejszymi momentami. Właśnie takie jest jedzenie, wchodzi z nami w najintymniejszy związek, wnika w nas, buduje i odżywia. Jedzeniem dzielisz się chętnie w trakcie podróży. Jak one wyglądają i jakie masz rady na poznawanie i smakowanie najodleglejszych zakątków świata?
Po pierwsze - bądź otwartym i nie bój się ludzi. Bez tego może nas ominąć wiele wspaniałych sytuacji. Każdy dom ma inne wartości, rytuały i zasady, co oczywiście należy zachować. W podróżach kieruję się zdrowym rozsądkiem - działam tak, jakbym chciała, aby wobec mnie się zachowywano. Zauważyłam, że im ja jestem bardziej otwarta, tym inni są bardziej otwarci na mnie. W podróży zawsze mam ze sobą swoje sprawdzone przyprawy i np. kaszę jaglaną. Czasami wykorzystuję to i wychodzę z inicjatywą rozmowy o jedzeniu i wykorzystuję te produkty do wymiany informacji i doświadczeń. I w ten sposób kaszę jaglaną wymieniłam na zerwane wprost z ogródka liście kasawy. Z kolei opisanym w książce ciastem ryżowym częstowałam pół okolicy i mimo że robiłam je na Bali, więc ryż jest wszędzie, to ta moja interpretacja była dla tamtejszych mieszkańców zupełnym zaskoczeniem. Jednak pierwsza podróż to powinna być w głąb siebie - dzięki temu łatwiej będzie otworzyć się na innych, poznać swój potencjał i zacząć nowe relacje. Chodzi tu o zadbanie o siebie pod względem duchowym i przyjemnie fizycznym poprzez jedzenie. Bo tak jak do samochodu wlewamy olej czy polerujemy go, tak o nasze ciało też musimy się zatroszczyć. I właśnie, ty w swojej książce operujesz czterema żywiołami, które mają określony wpływ na produkty spożywcze, jak i nas samych. Przybliżysz ich działanie?
W książce chciałam przekazać przyjazną wiedzę dla każdego - podzieliłam książkę na żywioły, które pomagają zrozumieć indywidualne preferencje żywieniowe. To właśnie z jedzeniem wchodzimy w najintymniejsze relacje - ona nas karmi, w tym sensie, że może nas wyleczyć lub wręcz przeciwnie, spowoduje, że będziemy czuć się gorzej. Wiele chorób na poziomie mentalnym jest spowodowane zaburzeniami na poziomie naszych jelit. Tłumaczę to nieco metaforycznie z prostymi pojęciami, a nie fachowymi medycznymi terminami, że jelita przesyłają liściki z ostrzeżeniami wprost do naszego mózgu. Są wkurzone lub spięte i dają o tym znać, a gdy poprawimy im humor, to jednocześnie poprawi się nam samopoczucie. Ziemia - to żywicielka wszystkiego i wszystko, co powstaje, wywodzi się z niej. To bardzo fizyczny żywioł, bo namacalnie możemy do poczuć i należy ją rozumieć jako materię. Pozostałe żywioły są typowo podsycające. W kuchni w żywiole ziemi mogą być surowe rzeczy, bardzo pierwotne, jak wyrwana z ziemi i otarta o spodnie marchewka. Ziemisty smak ma w sobie coś relaksującego, ale też delikatną słodycz. Ogień - kojarzy się z ciepłem, czymś przyjemnym i miłością, która karmi serce i dusze. Z drugiej strony ogień jest też obróbką, czyli sposobem na przygotowanie danego produktu - poprzez ognisko, grill czy patelnię dodajemy termiki żywności. Ogień to też ciepło, to słońce, które musi być obecne do wzrostu roślin - warzyw i owoców. Z kolei w naszym ciele takim wbudowanym grzejnikiem jest ewidentnie jelito, gdzie znajdziemy ogień trawienny, który podgrzewa - jak to mówię - kociołek, czyli nasz żołądek. Wiatr jest siłą sprawczą, dzięki któremu różne procesy - czy to w naturze czy naszym organizmie - mają prawo zachodzić. I tak jak współczesne środowisko zmaga się z problemem smogu, to wynik zastoju i braku tego prawidłowego przepływu. Analogicznie uskarżać się możemy na zastoje czy pewne uczucie ciężkości, gdy w nas te procesy przepływu są zaburzone.
Z kolei woda to nie tylko gospodarka wodna w ekosystemie, ale też wodą w naszym organizmie - w niemal 70 procentach z płynów. Bez wody w ogóle nie ma życia i podsumowuję to zdaniem, że krew w żyłach jest namiastką oceanu. Co się dzieje, gdy jeden z żywiołów dominuje?
Wszystkie żywioły to składowe, a my jesteśmy jak tryb w szwajcarskim zegarku i gdy jednej części nie ma lub zepsuje się, to pozostałe będą musiały przejąć jej funkcję. Co ważne między żywiołami ognia, powietrza, wody i ziemi musi być równowaga, bo wtedy są przyjazne. W innym przypadku, metaforycznie mówiąc, wywołują chaos na lądzie i powietrzu. Przykładowo, jeśli mamy za dużo ognia trawiennego to bardzo łatwo nam wybuchnąć - zarówno emocjonalnie, jak i odczuwalnie poprzez kiepskie samopoczucie, bo substancje odżywcze za szybko się spalają zanim w pełni je przyswoimy. Nadmiar wody to widoczne opuchlizny na nogach, to taka wewnętrzna powódź, a z kolei niedobór objawia się odwodnieniem i osłabieniem. Jak w codziennym zabieganiu ułatwiać sobie posiłki, aby były wartościowe i korzystne dla zdrowia?
Czas współcześnie jest towarem reglamentowanym i ja też nie mam tak, że mam od górnie daną większą ilość wolnego czasu. Mam takie dni, że robię shake''a, żeby uratować się posiłkiem, gdy w trakcie dnia nie będę mieć chwili, aby zjeść coś na mieście. To, co napisałam w książce, wilgotne i ciepłe jedzenie jest gwarancją dobrego samopoczucia, energii i uśmiechu.
Bywa, że zaplanowane rzeczy po prostu się sypią i na te sytuacje warto mieć sprawdzone własne przepisy i sposoby na posiłek. Gdy wiem, że mam aktywnie trzy dni, to wcześniej gotuję ogromny garnek kicheri albo congee, czyli ryż lub ryż z żółtą soczewicą i dodatkami. Na bieżąco dodaję do tego poszczególne składniki, takie jak świeży koperek, marchewka, rzodkiewki czy kiszonkę. Pilnuję, żeby zjeść najpóźniej trzy godziny przed snem. W torebce mam obowiązkowo sztućce, owsiankę, którą wystarczy zalać wrzątkiem i ziarenka chia, czyli szałwii hiszpańskiej. I tak naprawdę wystarczy poprosić gdzieś o szklankę wrzątku, aby zrobić owsiankę czy kupić świeżo wyciskany sok i wymieszać go z chia, żeby zapewnić sobie wartościową przekąskę i dawkę energii. W ten sposób naprawdę jestem przygotowana na ekstremalne sytuacje, a moja torebka mimo wszystko nie waży 10 kg. Często przygotowuję sobie przekąski, w formie prażonych orzechów oraz ziaren, gdy naprawdę muszę coś zjeść w przysłowiowym ""biegu"". A sam rytuał konsumowania - o czym należy pamiętać i jakich błędów unikać?
Jedzenie i jego przygotowanie powinno być rytuałem. Nie należy jeść zbyt szybko, a posiłek powinien być spożywany w spokoju - bez towarzystwa komputera, telewizora czy telefonu komórkowego Trawienie jest bardzo skomplikowanym procesem, mimo że zdaje nam się, że to takie proste. Nie zdajemy sobie sprawy, że nasz organizm w każdej minucie toczy ten wewnętrzny, niezmiernie istotny proces. Dlatego sama konsumpcja, jak i moment po, powinny być wyciszeniem. Mówi się nawet, że w trakcie wspólnego posiłku lepiej nie podejmować burzliwych, kontrowersyjnych tematów, bo to też może zakłócić cały proces. A jesteśmy przecież tym, co jemy, a dokładniej tym, co strawimy. Bo dopiero strawione pokarmy zostają rozdysponowane. Współcześnie zauważamy coraz większą liczbę osób chorobliwe otyłych, ale które jednocześnie cierpią na awitaminozę i inne zaburzenia związane z wartościami odżywczymi. To wynik nie tylko jedzenia śmieciowego, ale konsumowania bez takiej świadomości, że coś właśnie trafia do naszego organizmu, bo mózg zajęty jest odpisywaniem na maile czy klikaniem w telefon. Trzeba widzieć swoje jedzenie, cieszyć się nim i delektować, żeby ruszyła cała skomplikowana machina trawienna. Jedzenie powinno leczyć i dostarczać energię do każdego narządu czy tkanki, niestety nieumiejętnie komponowane i jedzone może głównie zaszkodzić. Często najedzenie się mylimy z ciężkością, a to przez nadmierne spożywanie ciężkostrawnych dań. Nasycenie powinno być sytuacją przyjemną, takim uczuciem spełnienia, do energetyzowania. Można sobie wyobrazić, niczym w filmach akcji, gdzie coś wybucha, coś się burzy, że wszystkie siły zostają postawione w stan gotowości i uwijają się jak w ukropie, żeby to wszystko unormować i posprzątać tak w naszym organizmie po takim naprawdę ciężkim posiłku pojawia się podobne zamieszanie i mobilizacja, żeby to wszystko jakoś przyjąć i rozdysponować, żeby wszystkie układy wróciły do normy. Gdy zjemy coś smacznego, ale lekkiego, takiego uczucia po prostu nie uświadczymy, a nasze jelita wyślą do mózgu przyjazną informację - dziękuję za dobry posiłek. W książce proponujesz warzywa, kasze, nasiona chia, ale też kiszonki.
Kiszonki od wieków znane są z tego, że zasiedlają nasze jelita w dobrą florę bakteryjną, zajmując miejsce tym z ciemnej strony mocy, przez co wspierają nas wypychając tych ""złych"". Dzięki temu jesteśmy bardziej odporni, mamy energię i siłę, żeby z uśmiechem maszerować przez życie. Dodatkowo ten smak kwaśny działa podkręcająco na nasz ogień trawienny, czyli ten wspomniany garnek ma na czym pracować. Ten zestaw produktów, które wybrałam to skarbnice substancji, które nie angażują naszego organizmu do wytężonych procesów metabolicznych. Wręcz pomagają i usprawniają te działania.
Spożywając już podgrzane produkty, nie zmuszamy organizmu do wytężonego podgrzewania i trawienia, a to naprawdę istotne. Podobnie w przypadku zbyt suchych produktów, które organizm najpierw musi najpierw rozmiękczyć. Oczywiście mózg lubi chrupiące rzeczy, więc w książce nie brakuje takich posypek z orzechów czy np. fragmentów potraw, jak chrupiąca otoczka szałowego arancini z awokado.   A co obowiązkowo znajdziemy w twojej kuchni?
Masło klarowane (śmiech). Zawsze mam mnóstwo przypraw suszonych i świeżych takich jak korzeń imbiru czy kurkumy. Dużo eksperymentuję, więc mam zawsze jakąś kapustę, trawę cytrynową, galangal czy kwaśny tamaryndowiec, a także zastęp kiszonek, leczniczych wodorostów, strączków i soczysto zielonych ziół na parapecie. Mam też żelazną szufladę, opisaną w książce, gdzie chowam quinoę, soczewicę, ryż i kasze - w tym jaglaną królową, jasną grykę czy owsianą, czyli wyciszającą czy może nawet utulającą układ nerwowy. Uwielbiamy pasty i hummusy, więc nie brakuje u nas roślin strączkowych. Regularnie zaopatruję się też w dobrej jakości sos sojowy, którym doprawiam potrawy i dodaję im głębi. Nie brakuje u mnie sezonowych warzyw i owoców. Własnoręcznie robię też musztardę, która działa otwierająco i naprawdę wyjątkowo smakuje."
http://kuchnia.wp.pl/etiopska-uczta-ani-starmach-6118956778539137a,"Etiopska uczta Ani Starmach Kuchnia etiopska jest aromatyczna i pikantna. Opiera się na prostych składnikach, które z łatwością kupimy także w Polsce – ziemniaki, marchewka, soczewica, mąka ryżowa. Ania Starmach przygotowała tradycyjne etiopskie dania – injerę, czyli naleśnika z mąki ryżowej, aromatyczną kapustę gomen, sałatkę z buraków, fasolkę z marchewką i mieszankę przypraw."
http://kuchnia.wp.pl/ekspresowy-sos-pomidorowy-6119009749194881a,"Ekspresowy sos pomidorowy Na pewno znacie ten scenariusz. Wracacie późno do domu, a w lodówce jest tylko światło. Ostatnie, o czym myślicie, to zakupy i godziny spędzone w kuchni. Mamy na to sposób – ekspresowy sos pomidorowy. Nadaje się do makaronu, dań mięsnych oraz warzywnych. Do jego przygotowania potrzebujecie jedynie kilku pomidorów, ulubionych przypraw i odrobiny oliwy z oliwek. Szybko, prosto i bez gotowania.  Wypróbujcie sztuczkę Justina Chapple''a, amerykańskiego youtubera. Dzięki niej, sos przygotujecie w kilka minut. Ważny jest wybór odpowiednich pomidorów. Najlepsze będą duże, dojrzałe w słońcu okazy, bo te mają w sobie najwięcej aromatu i zapachu. Na obiad dla dwóch osób wystarczą cztery sztuki. Opłuczcie je i... zetrzyjcie na tartce o dużych oczkach.  Do miski z pomidorami wlejcie kilka kropli oliwy z oliwek, dodajcie przeciśnięty przez praskę czosnek, sól, pieprz, odrobinę cukru i posiekaną świeżą bazylię (lub inne zioła). Teraz wystarczy wszystko wymieszać i gotowe! Tak przygotowany sos wystarczy połączyć z gorącym makaronem i oprószyć świeżo startym parmezanem."
http://kuchnia.wp.pl/ewa-wachowicz-pascal-brodnicki-i-joseph-seelesto-oraz-smaki-z-calego-swiata-na-warsaw-food-expo-6119005064877697a,"Ewa Wachowicz, Pascal Brodnicki i Joseph Seelesto oraz smaki z całego świata na Warsaw Food Expo To będzie najsmaczniejsze wydarzenie tego lata w stolicy. Tysiące polskich i zagranicznych produktów żywnościowych - świeżych i przetworzonych, dania kuchni narodowych, a także spotkania z gorącymi nazwiskami polskiej (i nie tylko) kuchni, pokazy oraz warsztaty kulinarne, Piknik Zbożowy, widowiskowe rywalizacje kelnerów, a także wielkie grillowanie - to wszystko już w dniach 1-3 czerwca podczas Międzynarodowych Targów Żywności Warsaw Food Expo, towarzyszących spotkaniu Ministrów Rolnictwa Grupy Wyszehradzkiej w Ptak Warsaw Expo, w warszawskim Nadarzynie. W Polsce trwa prawdziwa moda na gotowanie. Każda duża stacja telewizyjna posiada własny program o kuchennych rywalizacjach,  książki ich uczestników osiągają status bestsellerów, a Polacy zakochali się w dobrej kuchni. Gdzie więc szukać kulinarnych inspiracji, jak nie na targach żywności? Organizatorzy przygotowali 10, pełnych smaków, stref branżowych: Mięsa i Ryb, Owoców i Warzyw, Mleka, Piekarsko-Cukiernicza, Alkoholi, Biożywności, Miodu, Koncentratów Spożywczych, Polskiej Żywności Regionalnej i Europejskiej Żywności Regionalnej.  Dla konsumentów szczególnie smacznie zapowiadają się te dwie ostatnie, aczkolwiek degustacje żywności oraz napojów czekać będą na odwiedzających także w innych miejscach. Na duże zainteresowanie może liczyć również Strefa Biożywności. W końcu branża żywności certyfikowanej jest obecnie najdynamiczniej rozwijającym się sektorem polskiego rynku spożywczego, a Polacy, wzorem innych narodów, coraz częściej sięgają po żywność spod znaku eco.  Ponadto, w specjalnych strefach: Edukacyjnej, Grillowania, Restauracji Narodowych, Pokazów Kulinarnych, na odwiedzających czekają atrakcje: m.in: wspólne grillowanie z najlepszymi specjalistami w tej dziedzinie, spotkania z mistrzami kuchni - Ewą Wachowicz, Pascalem Brodnickim i Josephem Seeletso, świetne pokazy kulinarne, przygotowywane przez kucharzy z Ogólnopolskiego Stowarzyszenia Szefów Kuchni, pokazy cukiernicze Igi Sarzyńskiej, Piknik Zbożowy, warsztaty cydrowe oraz specjalne seminaria przygotowane przez Magazyn Wino.  Swoje atrakcje szykuje także Akademia Kelnerska Grzegorza Górnika: VI Mistrzostwa Polski Hydrosommelierów - ,""Sommelier Roku 2017"", X Mistrzostwa Polski Kelnerów - Junior Waiter 2017 ""Serwis synchroniczny"", Dorato - Mistrzostwa kelnerów w otwieraniu wina musującego byle czym i Szampaniada Akademii Kelnerskiej Dorato 2017. Ciekawie zapowiada się również Strefa Restauracji Narodowych, gdzie zaprezentują się lokale gastronomiczne oferujące dania z różnych stron świata.
Niezmotoryzowanych na targi zawiozą bezpłatne autobusy z centrum Warszawy. Szczegóły imprezy, w tym harmonogram wydarzeń, znaleźć można na: warsawfoodexpo.pl i na FB."
http://kuchnia.wp.pl/lofoty-kuchenne-czyli-kraina-suszonego-dorsza-6119337261586561a,"Lofoty kuchenne, czyli kraina suszonego dorsza Gdy unoszący się w powietrzu, wszechobecny zapaszek ryb staje się nagle przyjemny, a za każdym kolejnym zakrętem widzisz ""najpiękniejsze miejsce na świecie"" – wiedz, że coś się stało. Lofoty złapały cię w garść i nieprędko puszczą. Ten niewielki archipelag to Norwegia w swoim najbardziej efektownym wydaniu – oszałamiająca urokiem, monumentalna, surowa. Idealne miejsce na fabułę kryminału albo fascynującą historię o suszonym dorszu, tamtejszym rybnym przysmaku. W cyklu ""Ryba na piątek"" wchodzimy w krainę sztokfiszów. Zima w Norwegii jest za długa. Kropka. Jeśli wolisz jeździć na rowerze niż na nartach, wydaje się jeszcze dłuższa. W grudniu trzymają cię we względnym pionie święta, w styczniu akceptujesz naturalny stan rzeczy, w lutym robi ci się smutno, w marcu masz niemal kliniczną depresję, a widząc śnieg w dojrzałym kwietniu – masz ochotę wszystkich pozabijać. Norwegowie sprytnie wybierają się wtedy na południe, a co zrobiliśmy my? My polecieliśmy na północ… Marzenie o lofockich pejzażach, zorzy polarnej, gorącej zupie rybnej i rześkich nocach w namiocie, wsadziło nas w samolot i wypluło w szarym od deszczu ze śniegiem, Narviku. Z cynamonowymi bułeczkami w plecakach, termosem aromatycznej kawy pod pachą i chlupiącą wodą w przemakających butach, ruszyliśmy na piechotę na zachód. Za nic w świecie nie zamieniłabym tego na all inclusive. Obudził mnie zapach ryb, męskie głosy i dudnienie deszczu o ściany namiotu. Jestem wściekła i rozczarowana. Mieliśmy gonić zorzę polarną, robić zdjęcia w środku nocy, iść od wioski do wioski, próbować lokalnych przysmaków i mrużyć oczy przez słońce odbijające się od śniegu. Tymczasem leżę zawinięta w dwa śpiwory jak baleron, z lodowatym nosem i nasłuchuję, jak fiord przerażająco huczy na zewnątrz. Wiercę się na swoim legowisku wystarczająco głośno, żeby go obudzić i dość cicho, aby wyglądało to na niezamierzone.
- Nie śpisz już? Która godzina? – pyta Jean-Nicolas.
- Siódma trzydzieści. Nie mogę już zasnąć. Boję się wyjrzeć na zewnątrz, chyba wiatr powyrywał nam śledzie, bo zewnętrzne ścianki namiotu podejrzanie trzepoczą.
  Namiot zaczęliśmy rozstawiać wczoraj około 18:00 w przyjemnie zachodzącym słońcu i prószącym lekko śniegu, dowcipkując i planując kolejny dzień. Skończyliśmy o 22:00 w ulewnym deszczu, odwracając od siebie wzrok i zaciskając szczęki. Nie, żadne z nas nie rozstawiało dotąd namiotu w śniegu po kostki, nie pochyliliśmy się również nad instrukcją obsługi… Świat na zewnątrz brzmi przerażająco, wszystko huczy i wyje, rozbija się i trzaska. Jest ponuro, włączam lampkę i wyciągam z plecaka knekkebrød (pieczywo chrupkie), które nie jest już ani chrupkie, ani nie wygląda jak pieczywo. Chce mi się płakać.
- Niebo wygląda, jakby było z ołowiu. Nie zapowiada się na przejaśnienie. Chcesz poczekać, czy zwijamy obozowisko? – zupełnie mokry Jean-Nicolas gramoli się do namiotu i stara się przybrać najbardziej wyluzowany z możliwych wyraz twarzy – no i namiot trochę ucierpiał w nocy…
  Godzinę później wnętrze jest z grubsza ogarnięte, wystawiamy plecaki na zewnątrz, zakładam na siebie w zasadzie wszystko, co ze sobą wzięłam. Wiatr jest zimny, mokry i ma się wrażenie, że wieje przez ubrania, skórę, tkanki miękkie, aż do samych kości. Staję przed namiotem i z oczu zaczynają lać mi się łzy. Niebo wisi nisko, jest szarografitowe, chmury wyglądają, jakby ktoś je ponabijał na szczyty gór, kłębią się i broczą deszczem. Śnieg na zboczach, skały niemal czarne od opadów i granatowe morze. W dolinie widzę przycupniętą wioskę rybacką Henningsvær, a wokół nas drewniane ramy, na których wiszą setki, tysiące ryb związanych parami za ogony. Rozcięte brzuchy rozdziawiają się, ukazując ich błyszczące, śliskie wnętrza. Kołyszą się wraz z wiatrem, jakby słuchały piosenki, jakby tańczyły. Jest pięknie. Silny podmuch wiatru wyrywa mnie z kontemplacji. Mokrzy do nitki, ze sprzętem campingowym wijącym się wokół nóg i ciągnącym za nami jak treny sukni balowych, wpadamy z impetem do jedynej otwartej w okolicach kawiarni. Jest niedziela, jest poza sezonem, znudzony facet czyta gazetę, a dziewczyna za ladą wygląda na nieco przerażoną bałaganem, który właśnie zrobiliśmy.
- Jeg vil ha en kopp kaffe – próbuję po norwesku, po czym, nie rozumiejąc jej odpowiedzi, natychmiast przerzucam się na angielski. Wracam do stolika z parującym kubkiem mlecznej kawy oraz wielką kanapką w wędzonym łososiem i sałatką jajeczną. Już mi lepiej, zmieniłam mokre ubrania, umyłam zęby i od razu wrócił mi humor. Jean-Nicolas bierze łyka kawy i przymyka oczy.
- Posiedźmy tu trochę, mam ochotę poczytać książkę – mówi, a ja zerkam na zewnątrz i w stu procentach się zgadzam.
  Na Lofotach jesteśmy już od kilku dni, idziemy na zachód z Narviku do Bodø i dosłownie co kilkaset metrów rozpadamy się na kawałki. Tu jest wszystko - jest obezwładniająco pięknie, tajemniczo i mrocznie, słonecznie i lekko. Góry, morze, rajskie jeziora i plaże. Trochę jakby zamknąć najpiękniejsze miejsca na świecie w maleńkiej szkatułce i pozwolić podglądać przez dziurkę od klucza. Zamykam oczy z onieśmielenia, otwieram jedno, otwieram drugie, wciąż tam jest. A teraz jeszcze te kołyszące się ryby. Do kawiarni wchodzi facet, którego wczoraj wieczorem prosiliśmy o radę w kwestii miejsca na rozbicie namiotu.
- I jak minęła wam noc? – pyta, dosiadając się do naszego stolika. – Padało?
  Co to za pytanie, myślę, oczywiście, że padało! Przecież mieszkasz pięćset metrów od miejsca, w którym spaliśmy. Jean-Nicolas odrywa się od książki i przytakuje.
- Tak, ale nie było aż tak źle. Rano obudzili nas rybacy wieszający ryby na tych dziwnych drewnianych żerdziach.
- Wiecie, co to jest?
- Wydaje nam się, że to dorsze, ale nie wiemy nic poza tym.
- Znajoma dołączy do mnie za jakieś pięć minut, wezmę sobie tylko kawę i zaraz wam wytłumaczę.
  Chwilę później Knut dosiada się do nas i zwięźle, w bardzo norweski, oszczędny sposób, wyrzuca z siebie garstkę informacji.
- To, co widzieliście to tørrfisk, czyli sztokfisz. Suszony na morskim zimnym wietrze, niesolony dorsz. Produkujemy go tutaj, na Lofotach, od czasów Wikingów w niezmieniony sposób. Trafiliście idealnie, bo właśnie teraz odbywa się ich połów i wiszą tak do maja.
- Ale na co wam tyle suszonej ryby, kto to je? – pytam, ale do knajpki wchodzi znajoma Knuta, a mężczyzna zabiera swoją kawę i zostawia nas bez odpowiedzi.
- Poczytajcie w internecie i pytajcie ludzi, a jeśli dotrzecie do Å to możecie zajść do muzeum i tam dowiecie się wszystkiego. Wieś otoczona jest stelażami pełnymi ryb. Na niektórych wiszą sznurki z samymi głowami, inne suszą się w całości. W powietrzu unosi się smakowity, słonawy zapach jak rybna mgiełka. Stoimy na poboczu drogi i łapiemy stopa, deszcz na moment ustał, a słońce wyjrzało zza chmur, ale samochodów niewiele. Udaje nam się pokonać kilkadziesiąt kilometrów i czujemy, że na dobre utknęliśmy. Drogi puste, pora obiadowa i paskudna pogoda trzyma ludzi w domach. Na mapie znajdujemy zajazd jakieś pięć kilometrów dalej. Trzymamy się blisko pobocza i sprawnie maszerujemy. Kolejna fala deszczu dopada nas tuż przed samym celem. Jesteśmy zmarznięci i zniechęceni, jeszcze dziś powinniśmy dotrzeć do Reine, a to naprawdę daleko. Siadamy w zacisznym kącie i zamawiamy herbatę.
- Czytam o tych suszonych rybach i wiesz, to całkiem ciekawe – staram się odwrócić naszą uwagę od niefortunnego położenia.
  Tørrfisk jest jak szynka z Parmy jak francuski ser z apelacją. Procedura jest niezmienna, produkcja powolna, a efekty wytrawne i nie dla każdego. Dorsze pojawiają się na Lofotach w lutym, kiedy wraca słońce, jest ich zatrzęsienie, marynarze mówią, że niemal słyszy się, jak się o siebie ocierają. Ta arktyczna odmiana dorsza składa ikrę w okolicach Lofotów, gnana pradawnym instynktem zawsze wraca z Morza Barentsa do swojej kolebki. Tak co roku. Na to czekają mieszkańcy archipelagu. Ryba jest obrabiana i wieszana natychmiast po złowieniu. Pozostaje tam od lutego do maja. Chłodne powietrze nie pozwala rybie zgnić, a pożyteczne, odporne na zimno bakterie fermentują i dojrzewają mięso dorsza, tak jak dojrzewa ser lub szynka. Po trzech miesiącach na powietrzu ryba trafia pod dach i przez kolejne kilkadziesiąt dni schnie, pozbywając się 80 proc. wody. Sztokfisz zachowuje wszystkie wartości odżywcze świeżej ryby, jest bogaty w proteiny, witaminy, wapń i żelazo. Na koniec znajduję informację, że oprócz Norwegii, sztokfisz jest niezwykle popularny we Włoszech, Chorwacji i Afryce. Dziwne, myślę i coś mi zaczyna świtać w pamięci.
- Jesteś głodny? – pytam. – Ja mam ochotę na zupę.
  Zamawiamy kremową, pachnącą, śmietankową zupę rybną. Jemy ją z pajdami ciepłego chleba z masłem. Ta zupa powstaje na bazie moczonego w wodzie przez przynajmniej dobę sztokfisza. Pycha. To chyba najlepsza zupa rybna, jaką w życiu jadłam. Tylko czy ludzie zjadają jej naprawdę aż tyle? Przez okno zauważamy autobus, pędzimy i udaje nam się go złapać. Jean-Nicolas ogląda zdjęcia w swoim aparacie, a ja zasypiam w cieple nawiewu, kołysana krętymi drogami. Gdy docieramy do Å, słońce już powoli zachodzi. Chłopak, który opiekuje się rybackimi kabinami poza sezonem, odbiera nas z przystanku. Okna naszego domku wychodzą prosto na Muzeum Sztokfisza. Może uda nam się tam jutro zajrzeć.
Śpimy spokojnie, w cieple, w nocy budzimy się na moment i wyglądamy przez okno. Wciąż ani śladu zorzy polarnej, tylko deszcz i chmury. Śni mi się Chorwacja i pewien szczególny obiad sprzed lat, ze szczególną osobą, dzięki której moje losy potoczyły się znacznie ciekawiej, niż się zapowiadały. Kiedy się budzę od razu, wiem czego mam szukać.
- Chodźmy do tego muzeum. Zobaczymy po cholerę im tyle tej ryby – rzucam i pakuję plecak.
  Muzeum jest jednak zamknięte, spacerujemy więc po wiosce, robimy zdjęcia. Jest cicho, przytulnie i zachwycająco. Łapiemy okazję i jedziemy do Reine. Wiatr i deszcz znów się wzmagają, więc postanawiamy przeczekać w restauracji. Wewnątrz śmierdzi przesmażonym olejem, ale jest ciepło. Przyklejamy nosy do szyby i patrzymy na dorsze poruszające się na wietrze, przeglądamy ulotki reklamujące wydarzenia w okolicy.
- Mistrzostwa świata w łowieniu dorsza – czyta Jean-Nicolas – może się jeszcze załapiemy?
  Impreza zaczyna się za dwa tygodnie więc nic z tego, ale przez przypadek trafiamy na artykuł o tørrfisk. Historia okazuje się być naprawdę fascynująca.
- Wenecki kupiec Pietro Querini jesienią 1431 roku wraz ze swoją niemal siedemdziesięcioosobową załogą płynął z Krety do Flandrii, gdy szalejące nad kanałem La Manche burze po prostu zdmuchnęły ich statek z kursu. Dziesięciu ocalałych z katastrofy mężczyzn dryfowało przez wiele tygodni na tratwie ratunkowej by ostatecznie, umierając z głodu i wychłodzenia, wylądować na skalistym archipelagu Lofoten w styczniu 1432 roku – czyta. - Mieszkańcy wyspy Røst uratowali rozbitków i nakarmili sztokfiszem. Tak zaczęła się wielowiekowa współpraca między Lofotami a odległą Italią, a Querini został pierwszym importerem suszonego dorsza. Włosi zakochali się w norweskim przysmaku i w ten swój niepowtarzalny sposób – znaleźli dla niego bardzo intersujące zastosowania. Najsłynniejszym z nich niewątpliwie jest Baccalà Mantecato.
  W tym momencie mnie olśniewa! Już wiem, skąd kojarzę sztokfisz.
- Bakalar! Chorwacki bakalar. Jadłam go raz, gdy mieszkałam przez jakiś czas w Chorwacji! To bardzo specjalne danie serwowane przede wszystkim w Boże Narodzenie, ale dla mnie przyjaciel przygotował je wiosną. Chciał, żebym w kilka miesięcy zdołała spróbować wszystkiego, co chorwackie i się w niej zakochać. Zakochałam się! Suszony dorsz to tam prawdziwy delikates. Moczy się go przez kilka dni, regularnie wymieniając wodę. Potem tłucze się go, aż trochę zmięknie i gotuje około dwóch godzin. Pod koniec dodaje się ziemniaki i gdy te zmiękną, wszystko odcedza. Rybę czyszczą wtedy z ości i skóry i łączą z ziemniakami, ugniatając na dość gładką konsystencję. Na koniec trochę pieprzu, soli, czosnku i pietruszki oraz dużo oliwy z oliwek. Naprawdę wyśmienite! Okazuje się, że danie jest znane w wielu krajach, przede wszystkim we Włoszech, ale także w Hiszpanii, Portugalii, czy nawet w Prowansji (oczywiście w rozbudowanej francuskiej wersji…) jako Brandade de Morue. Istnieje naturalnie wiele innych sposobów przyrządzania sztokfisza od Afryki, po Karaiby i Holandię. Dla mnie jednak to bakalar będzie już na zawsze kwintesencją tørrfisk. Gdybym nie zjadła go wtedy, dziś na pewno nie stałabym na tych skałach…"
http://kuchnia.wp.pl/piers-z-kurczaka-ma-biale-paski-sprawdz-co-to-oznacza-6119359619106433a,"Pierś z kurczaka ma białe paski? Sprawdź, co to oznacza Chętnie sięgamy po mięso drobiowe. Jest łatwe do przyrządzenia, chude, bogate w białko, witaminy i sole mineralne. Jednak kupując piersi z kurczaka, musimy być czujni. Czy zwróciliście uwagę na białe prążki na mięsie? To tłuszcz. Jak wynika z badań opublikowanych przez Poultry Science, piersi kurczaka z białymi paskami i zawierają 200 procent więcej tłuszczu niż mięso bez tych linii. Skąd się biorą te prążki? Jak tłumaczą naukowcy, białe paski na mięsie oznaczają, że kurczaki były hodowane metodą sztucznego napędzania – miały urosnąć jak największe w jak najkrótszym czasie. Mogły być także  karmione paszami, zawierającymi np. hormony czy antybiotyki. Niestety takie mięso jest bardziej tłuste i zawiera mniej białka. Jest także twardsze, gorzej chłonie przyprawy i marynaty. Tak więc im więcej białych pasków, tym gorszej jakości jest mięso.  Jednak jak uspokajają polscy hodowcy oraz lekarze weterynarii, białe prążki na mięsie mogą być uwarunkowane genetycznie. Takie mięso jest bezpieczne dla naszego zdrowia. Drób, który możemy kupić w polskich sklepach, spełnia wszelkie wyśrubowane polskie i europejskie normy prawne. Ptaki są hodowane w warunkach, które nie powodują ich cierpienia. Żyją w kurnikach na ściółce, a nie w ciasnych klatkach.  Antybiotyki podaje się im jedynie podczas leczenia pod nadzorem lekarza weterynarii. Po zakończeniu kuracji, kurczaki przechodzą okres karencji. W tym czasie ich mięśnie oczyszczają się z leków. Dzięki temu mięso, jakie trafia później do naszych sklepów jest wysokiej jakości i bezpieczne dla naszego zdrowia."
http://kuchnia.wp.pl/lokalne-i-domowe-piekarnie-kontra-pieczywo-z-dyskontow-6119066340268161a,"Lokalne i domowe piekarnie kontra pieczywo z dyskontów Wielu piekarzy nie zdaje sobie sprawy, jak ważny wykonują zawód. Chleb, przez starsze pokolenia traktowany z największym poszanowaniem, to od wieków podstawa jadłospisu Polaków. Nie wyobrażamy sobie poranków bez wyrośniętych bułeczek czy przyjemnie chrupiącej kromki chleba. Jednocześnie popełniamy sporo grzeszków w kwestii wyboru pieczywa czy jego przechowywania. Piotr Kucharski wyjaśnia, w czym tkwi moc dobrego chleba i jak producenci oszukują w kwestii składu mąki. Ekspert radzi też, dlaczego lepiej nie kupować chleba w ""odpiekarniach"" i co zrobić z czerstwym produktem, aby smakował jeszcze lepiej niż świeży. Magda Pomorska: Piszesz, że wypiekanie pieczywa to nie jest dla ciebie obowiązkowa rodowa spuścizna, a świadomy wybór i fascynacja pieczywem. Jakie znaczenie odgrywa chleb w twojej rodzinie?Piotr Kucharski: Mój dziadek w 1938 roku założył piekarnię we Wrocławiu. Czasy nie były łatwe, przyszła wojna i działalność została zawieszona. Po wojnie piekarnia została uruchomiona na nowo - zakład powstał dokładnie w tym samym miejscu. W tamtym czasie na chleb było ogromne zapotrzebowanie ze względu na panujący w Polsce głód. W ciągu następnych dekad pieczę nad piekarnią po dziadku przejął mój wujek, a obecnie właścicielem jest mój kuzyn i kontynuuje tradycję wypiekania chleba. Ja mam to szczęście, że mogę w niej pracować za każdym razem, gdy mam na to ochotę, doszkalać się i uczestniczyć we wspaniałym procesie, jakim jest wypiek chleba. Sekretem dobrego chleba jest nie tylko miejsce i umiejętności piekarza, ale przede wszystkim składnik, który sprawia, że pięknie wyrasta. W polskich domach największą popularnością cieszą się chleby na drożdżach lub na zakwasie. 
Można to tak uprościć. Są oczywiście też chleby na sodzie - np. popularny irish soda bread , ale w Polsce dominują zakwas i drożdże. Pierwszy był zakwas i to on wiódł prym, zanim pojawiły się drożdże spożywcze. Był ten czas, kiedy drożdże były bardzo drogie i używane przede wszystkim w browarnictwie. Piekarze także po nie sięgali, ale rozmnażali je na własną rękę, dostając małą część od browarników i pielęgnując drożdżową mieszankę. Jakie składniki dają gwarancję dobrego chleba?
Dla mnie dobry chleb to zasługa tylko trzech składników: mąki, wody i soli, przy czym zaznaczę, że zakwas powstaje z mąki i wody. Zrobienie chleba drożdżowego jest o wiele łatwiejsze - jeśli tylko już mamy tę bazę w postaci drożdży. Z kolei zakwas dla początkujących piekarzy może być problematyczny - mówi się, że bywa markotny, a przez to chleb na nim przygotowany może nie urosnąć i zwyczajnie się nie udać. Tak naprawdę do wyrabiania chleba, mimo mody na różne kuchenne gadżety, nie potrzeba specjalnego sprzętu. Przy odrobinie chęci i pasji, idealne ciasto można wyrobić ręcznie. Oczywiście warto pamiętać o dobrym przepisie, bo w przypadku chleba naprawdę duże znaczenie mają proporcje.  Polacy już kolejny sezon chętnie kupują pieczywo bezglutenowe, mimo że tylko mały procent społeczeństwa faktycznie nie może jeść klasycznego, pszennego chleba. Czy to dobra opcja?
Żaden chleb bezglutenowy nie może równać się z klasycznym z mąki pszennej. I to kwestia nie do przeskoczenia dla producentów i osób, które glutenu spożywać nie mogą. Mąki różnią się smakiem, więc w zależności od tego, jakiej mąki użyjemy, tak też będzie smakować pieczywo. Stąd miłośnicy chlebów żytnich i pszennych. Jak dla mnie chleb bezglutenowy jest w porządku, jeśli sięgają po niego osoby, które naprawdę nie mogą spożywać glutenu z przyczyn zdrowotnych. Kiepskim pomysłem jest jedzenie produktów bezglutenowych, jeśli nie mamy faktycznych wskazań do unikania tego składnika, i traktowanie ich jako elementów zdrowej i zrównoważonej diety. Doktor Schar, który jest producentem i pomysłodawcą niemieckiej mąki bezglutenowej, kompletnie nie rozumie zjawiska, że ludzie kupują ją, aby odżywiać się zdrowiej. Wkład pszenicy zastąpiono w jego produkcie modyfikowaną skrobią kukurydzianą. To skrobia sprawia, że jest przeznaczona przede wszystkim dla osób chorych na celiakię. Trzeba pamiętać, że również inne, specjalnie wytwarzane zamienniki mąki pszennej (m.in. maranta trzcinowata czy mąka z sorgo) mogą być dużo gorsze i nie tak zdrowe jak sama mąką pszenna. Jeśli już naprawdę chcemy zadbać o te zdrowe wypieki i zdrową mąkę, to wybierzmy produkty z małych młynów i lokalnych przedsiębiorstw. Mąki te kosztują nieco więcej, ale mamy pewność, że są mielone ""na świeżo"" i nie zawierają żadnych chemicznych dodatków. Nie znajdziemy w nich spulchniaczy, wybielaczy czy środków grzybobójczych i owadobójczych, czyli substancji często stosowanych w przypadku mąk produkowanych masowo przez producentów. Wspomniałeś o zamiennikach i ich negatywnych stronach. Jak więc bez obaw zrobić zdrowe i smaczne wypieki?
Doskonałym pomysłem będzie eksperymentowanie z wypiekami i używanie mąk czy sproszkowanych orzechów i pestek, które dadzą niesamowity efekt. Nie oczekujmy jednak smaku, który znamy. Trzeba nieco zmienić podejście. I tak przykładowo, ciasto z użyciem mąki migdałowe, czyli zmielonych migdałów, smakuje naprawdę wyjątkowo. Migdały mają sporo zdrowych tłuszczów, który nadają wypiekom fajnej konsystencji, a w dodatki ten zapach i smak! A jakie nietypowe, domowe wypieki polecasz do przygotowania samodzielnie?
Bez dwóch zdań bajgle. To żydowskie wypieki o fajnej konsystencji ciasta. Bardzo popularne w Nowym Jorku, a w Polsce coraz częściej także podawane. Przepis na bajgle jest bardzo prosty, a przygotowanie wyjątkowo szybkie. Wyrastają w wodzie z sodą - muszą być w niej moczone, a potem rosną i należy je wypiec. Ciekawym pomysłem są też podpłomyki - to takie pierwsze pieczywo Słowian. Bardzo proste ciasto i właściwie nie potrzebuje wymyślnych dodatków, bo smakuje samo w sobie. Jeśli lubimy wytrawne przysmaki to polecam cebularze - cebulka i mak to połączenie naprawdę pyszne. Smak świeżego pieczywa nie ma sobie równych, ale jak prawidłowo przechowywać chleb?
Najlepiej sprawdza się drewniany chlebak. Nic plastikowego, tylko drewno, które stwarza świetne warunki dla pieczywa. U mnie w domu chleb żytni na zakwasie przechowuję na drewnianej desce, przekrojoną częścią do powierzchni deski. Dzięki temu zachowuje świeżość, ale jednocześnie jest przyjemnie chrupiący. Polecam też lniane woreczki czy czyste ściereczki, w które zawijamy bochenki. Popularne foliowe reklamówki są wygodne, ale nie chronią pieczywa. Ostatecznie i tak szybciej czerstwieje lub pleśnieje. A twoje sposoby na czerstwe pieczywo?
Pomysłów jest naprawdę mnóstwo. W przypadku zwykłej bułki poznańskiej to zdarza mi się przygotować prawdziwie oldskulowe danie, które pamiętam z dzieciństwa. Pokruszona bułka, posypana cukrem i rodzynkami, a następnie zalana letnim mlekiem. To tzw. snelka, która naprawdę smakuje przepysznie i jedynie w swoim rodzaju. Współczesne wersje oczywiście uwzględniają inne bakalie i zamianę mleka krowiego na roślinne. Co do pieczywa i chałek to po prostu kroję na kawałki i opiekam w tosterze lub rumienię na patelni. Zdarza się, że jest smaczniejsze niż świeże! Do tego dobry dżem i pyszne śniadanie gotowe. Ciekawym przepisem jest też angielski bread and butter pudding, czyli taka chlebowa zapiekanka na słodko. Oczywiście pieczywo warto wykorzystać do przygotowania domowej bułki tartej - nie trzeba przepłacać w sklepie za produkt kiepskiej jakości, a przy małym nakładzie pracy można mieć własną wersję. Czerstwe kromki idealnie też zagęszczą zupę i nie tylko klasyczną, francuską cebulową. Pyszna będzie warzywna konkretna zupa z kromką chleba i wbitym jajkiem, którą wystarczy zapiec kilkanaście minut w piekarniku i gotowe. Chleb ""wypije"" trochę zupy, jajko pięknie się zetnie i całość smakuje doskonale. W popularnych dyskontach bez problemu kupimy pachnące i zachęcające wyglądem pieczywo. Ale czy jest bezpieczne i robione zgodnie z tradycją piekarzy?
Pieczywo w - jak je nazywam - ""Odpiekarniach"" w marketach bardzo często jest mrożone i niestety to sprawia, że zawiera ono o wiele więcej składników niż te, które ja wymieniam, czyli mąkę wodę i sól. Zawiera mnóstwo dodatków, które nie powinny się znaleźć w pieczywie. Niestety, po takim bochenku czy bułeczkach mamy problemy zdrowotne, które często łączymy ze wspomnianym wcześniej glutenem. Takie pieczywo też bardzo szybko czerstwieje. Na szczęście widzę trend na pieczenie chleba w domu. Powstają też małe piekarnie, które pieką solidny chleb. Jest drogi, ale klientów nie brakuje."
http://kuchnia.wp.pl/jajko-na-zdrowie-obalamy-najwieksze-mity-6119086627358849a,"Jajko na zdrowie. Obalamy największe mity Do tej pory nie udało się rozstrzygnąć odwiecznego sporu: co było pierwsze – jajko czy kura? Jednak znacznie więcej wątpliwości budzi samo jajko i pytanie, jak jego spożycie wpływa na nasze zdrowie. Choć od zawsze doceniano walory smakowe jajka, przez ostatnie dziesięciolecia znajdowało się ono na liście tych posiłków, które należy ograniczyć, o ile nie zupełnie wyeliminować. Całkiem niesłusznie, bo już dziś wiadomo, że jajko to samo zdrowie. Zamieszanie wokół jajka wywołał raport prestiżowego American Heart Association (Amerykańskiego Towarzystwa Kardiologicznego) z początku lat 70., który donosił, że to właśnie spożywanie jajek, a zwłaszcza w nadmiernej ilości, wywołuje choroby układu naczyniowo-sercowego, a tym samym prowadzi do zawałów, już wówczas uznawanych za cywilizacyjną plagę. Tą drogą skutecznie odstraszono od jedzenia jajka. Zarzucano mu, że za dużo w nim cholesterolu, tłuszczu i kalorii. Tymczasem w jajku – zbudowanym z białka (58 proc.), żółtka (30 proc.), skorupki (11 proc.) i błony podskorupkowej (1 proc.) – przeważają nutraceutyki, czyli składniki bioaktywne i tłuszcze korzystne dla człowieka. W białku jajka przeważa woda, bo jest jej w nim aż 88 proc. Jeden procent stanowią węglowodany, zaś 0,5 proc. – związki mineralne. Samego białka w białku jest 10,5 proc. i ta ilość zaspokaja 25 proc. naszego dziennego zapotrzebowania na pełnowartościowe białko według danych Światowej Organizacji ds. Żywienia i Rolnictwa oraz Światowej Organizacji Zdrowia FAO/WHO. Jednak w samym białku znanych jest co najmniej aż piętnaście białkowych składników różych pod względem budowy, funkcji i znaczenia. Jednym z nich jest lizozym, który w 1922 roku wyodrębnił Alexander Fleming, bakteriolog, lekarz, laureat Nagrody Nobla w dziedzinie medycyny za późniejsze wyselekcjonowanie penicyliny G. Sam noblista bardziej jednak cenił swoje pierwsze odkrycie. Zaletą tego białka są silne właściwości antybakteryjne wykorzystywane między innymi do produkcji szczepionek.   
Częścią ptasiego białka jest także cystatyna, którą pozyskuje się jako składnik gum do żucia, past do czyszczenia zębów, płynów do płukania jamy ustnej. Jest to enzym, który hamuje również rozwój proteaz cysteinowych produkowanych przez wirusy, a tym samym powoduje, że przestają się one ich rozwijać, także wirus HIV. Długo pokutowało przekonanie, że skoro już mamy ochotę na jajko, najlepiej zjeść je bez żółtka. W żółtku bowiem zawarta jest spora ilość  tłuszczów, które jeszcze dekadę temu uważano za przyczynę chorób układu krążenia i zalecono znaczne ograniczenie ich spożycia. Tymczasem tłuszcze żółtka mają duże wartości odżywcze i właściwe proporcje – dwa do jednego nienasyconych kwasów tłuszczowych w stosunku do nasyconych. W żółtku, a konkretnie w jego tłuszczach, znajduje się między innymi lecytyna, która odgrywa istotną rolę w tworzeniu biologicznych ścian komórkowych, i jest trzy razy łatwiej przyswajalna niż lecytyna z soi, głównego źródła jej pozyskiwania. Jednym ze składników żółtka jest także bardzo wartościowa cholina. Dawniej nazywana była witaminą B4. Dziś częściej określa się ją jako substancję witaminopodobną. Cholina potrzebna jest nam między innymi do sprawnego funkcjonowania mózgu, układu nerwowego i prawidłowego metabolizmu wątroby. Badania wykazały, że dzięki niej możemy poprawić naszą długotrwałą pamięć i sprawniej się uczyć. I właśnie w żółtku, jeszcze do niedawna traktowanym po macoszemu, jest jej najwięcej, bo aż 280 miligramów. Jednak nasze dzienne na nią zapotrzebowanie jest i tak znacznie wyższe ‒ od 0,5 do 4 gramów. Tymczasem według badań 
tylko  10 proc. ludzi na świecie pobiera wystarczającą ilość choliny. Dieta jajeczna, a co za tym idzie, dostarczanie organizmowi większej ilości choliny, może znacznie ograniczyć ryzyko wystąpienia demencji i otępienia charakterystycznego dla choroby Alzheimera. Co ciekawe, zaobserwowano również, że u kobiet, które przyjmowały wystarczającą ilość choliny, o 24 proc. spada ryzyko zachorowania na raka piersi.  Dziennie możemy spożyć do 300 miligramów cholesterolu, biorąc pod uwagę wszystkie produkty z jego zawartością. W żółtku średniej wielkości jajka kurzego jest 200‒215 miligramów cholesterolu. Jego poziom obniża się poprzez sposób hodowli kur i ich żywienie. Warto wiedzieć, że najmniej cholesterolu jest w jajkach od krajowych zielononóżek kuropatwianych. Tylko 150 miligramów. Dorosłe osoby mogą jeść trzy‒cztery jaja w tygodniu, a ograniczając tłuszcze zwierzęce i tłuste sery ‒ sześć do dziesięciu sztuk. Nawet wykreowano hasło: ""Jajko każdego dnia jest OK"" (""Egg every day is OK""). Warto dodać, że cholesterol, którego jajka są bardzo dobrym źródłem, u młodych osób jest niezbędny w procesie wzrostu i rozwoju organizmu. Na cholinie ilość dobroczynnych składników w żółtku jednak się nie kończy. Zjadając jajka, dostarczamy niezbędnych składników również naszym oczom, żółtka są bowiem cenne w tzw. ksantofile – luteinę i zeaksatynę, niezbędne do dobrego widzenia. Obniżają one ryzyko niszczenia plamki żółtej oka i wystąpienia katarakty. Poza tym luteinę z żółtka przyswajamy o wiele łatwiej niż z innych produktów. Zazwyczaj gdy żółtka mają intensywny kolor pomarańczowy, wydają się nam nienaturalne i niezdrowe. Niesłusznie, bo tę barwę uzyskuje się, dodając do paszy ekstrakt z nagietka. Ten dodatek z kolei nie tylko intensyfikuje kolor, ale nawet dziesięciokrotnie podnosi poziom ksantofili w żółtku. Sześć jaj w tygodniu zwiększa poziom ksantofili we krwi, a o blisko 50 proc. pigmentu wokół plamki żółtej oka.
Jakby tego było mało, jajko obfituje również w minerały. Jest w nim fosfor – w ilości 16 proc. naszego dziennego zapotrzebowania, i odpowiednio 29 proc. selenu, po 9 proc. żelaza i cynku. Zaś skorupka zasobna jest w wapń, który po spreparowaniu podawany jest kobietom cierpiącym na osteoporozę. Ponadto w jajkach skoncentrowanych jest wiele witamin, takich jak: A, D, E czy witaminy z grupy B. Składniki te wpływają na prawidłową pracę naszego układu nerwowego, kostnego, odpornościowego, a także poprawiają wygląd skóry, włosów i paznokci.  Wiele pożytecznych informacji o jajku zamieszczanych jest na jego skorupce. Zaszyfrowane są one w ciągu cyfr i liter. Wygląda to tak: X-YY-ZZZZZZZZ.
Na miejscu X, które odnosi się do sposobu chowu kur, może pojawić się „0” i oznacza chów ekologiczny, ""1"" – chów wolnowybiegowy, ""2"" – chów ściółkowy, a ""3"" ‒ chów klatkowy. Natomiast YY oznacza kraj pochodzenia, w przypadku polskich jaj będzie to PL. Ośmiocyfrowy ciąg liter Z to oznaczenie zakładu, z którego pochodzą jaja, czyli weterynaryjny numer indentyfikacyjny, z którego możemy odczytać kolejno województwo (2 cyfry), powiat (2 cyfry) i producenta (4 cyfry).  Niebezpieczeństwem, jakie kryje w sobie białko jaja kurzego, jest fakt, że to jeden z najczęściej występujących alergenów. Choć alergię rozpoznaje się bardzo wcześnie już u dzieci i nie trwa ona zazwyczaj dłużej niż do pierwszych trzech lat życia, to czasami nie ustępuje ona wraz z wiekiem. U tych osób jaja należy wykluczyć z diety. Można jedynie spróbować podawać samo żółtko, ponieważ jest ono mniej alergizujące i często reakcja uczuleniowa po jego zjedzeniu nie występuje, jednak jest to sprawa indywidualna."
http://kuchnia.wp.pl/alkaliczne-gotowanie-przy-zielonym-stole-wedlug-beaty-sokolowskiej-i-edyty-skorupskiej-6119730129278593a,"Alkaliczne gotowanie przy zielonym stole według Beaty Sokołowskiej i Edyty Skorupskiej Beata Sokołowska, psycholog zdrowia oraz Edyta Skorupska, specjalistka psychodietetyki, doradca w zakresie odżywiania i coach zmiany nawyków żywieniowych, napisały wspólnie książkę Alkaliczne gotowanie przy zielonym stole. Nam opowiadają o tym, co to znaczy jeść zdrowo, jakie produkty zakwaszają nasz organizm oraz, czy modna dieta musi być kosztowna. Katarzyna Gileta: są panie autorkami popularnych blogów – Alkaliczny styl życia i Przy zielonym stole.  Skąd pomysł, by zająć się blogowaniem?
Edyta Skorupska: Aby zacząć pisać bloga zachęciła mnie Klaudia, moja znajoma, która chętnie korzystała z moich przepisów. Musiałam jej dyktować je przez telefon albo wysyłać smsem (uśmiech).  Konsekwentnie więc pytała: kiedy założysz bloga? Wiele innych osób także dzwoniło do mnie po różne receptury, więc postanowiłam zgromadzić wszystko w jednym miejscu. Początki nie były łatwe. Zdjęcia robiłam telefonem komórkowym i powoli, małymi krokami dochodziłam do tego, jak ogarnąć wszystko od strony technicznej. Nie znałam blogów jedzeniowych. Czytałam jedynie Greencanoe i dziewiarską stronę mojej znajomej Kasi. To ona wprowadziła mnie w tajniki blogowania. Uwielbiam gotować i tworzyć receptury, dlatego ciągle w mojej kuchni i na blogu pojawiają się nowe potrawy. Są one w 90 procentach wegańskie. Czasem używam jajek od kur z wolnego wybiegu. Na blogu zachęcam do kreatywnego gotowania i zdrowej roślinnej kuchni, która jest bardzo bogata i różnorodna. Każdy z nas może być artystą i w piękny sposób ułożyć sałatkę na talerzu, na desce lub w szklance. Staram się zawsze podpowiadać jakich zamienników możemy użyć, gdy brakuje nam w domu produktów z przepisu. Przykładowo, fasolę można zastąpić groszkiem, kakao karobem, marchewkę batatem. Nie ma ograniczeń w tworzeniu. Najważniejsze jest to, aby używać świeżych sezonowych produktów i cieszyć się gotowaniem. Zachęcam też do tworzenia słodyczy w domu, które są o wiele zdrowsze niż te kupowane w sklepie. Różnorodność zdrowych receptur na blogu sprawia, że każdy znajdzie przy zielonym stole coś dla siebie.
Beata Sokołowska: Kilkanaście lat temu zaczęłam interesować się wpływem odżywiania na organizm. Blog Alkaliczny styl życia powstał z pasji do tego tematu. Doświadczając osobiście, jak dużo można osiągnąć zmieniając styl życia i sposób odżywiania, chłonęłam jednocześnie wiedzę. Zmiany, które odczułam na sobie były spektakularne. Z osoby w złej formie, z podejrzeniami coraz to nowych groźnych chorób, skierowaniami na dwie operacje, przestraszonej wizją pogorszenia zdrowia w przyszłości, doszłam do świetnej kondycji i zapomniałam, co to znaczy żyć z bólem. Dolegliwości, z którymi się borykałam, ustąpiły. Zaczęłam marzyć o tym, by propagować aktywne podejście do swojego zdrowia i samopoczucia. Zdecydowała się pani na kolejne studia.
BS: Tak. Zrobiłam specjalizację z psychologii zdrowia. Bardzo chciałam przekazać innym, że mamy wpływ na to, jak się czujemy, że wiele dolegliwości, a nawet chorób może ustąpić, jeśli wprowadzimy zmiany w odżywianiu i stylu życia. Od nas zależy, ile mamy energii, jak sypiamy i jak wyglądamy. Analizowałam badania naukowe, czytałam wskazówki lekarzy, którzy kładli nacisk na odżywianie, szukałam przykładów z życia i sprawdzałam to na sobie. W literaturze poświęconej zdrowiu często spotykałam się z określeniem, że coś zakwasza, a coś innego jest zasadotwórcze. Budowaniu zdrowia, odmładzaniu organizmu służy zwłaszcza to, co ma działanie alkalizujące. Stąd kilka lat później pomysł na nazwę bloga ""Alkaliczny styl życia"". Dlaczego styl życia, a nie odżywianie?
BS: Odżywianie to nie jedyny aspekt dbania o siebie. Ważne są też nawadnianie, sen, ruch. Nie bez znaczenia jest także równowaga psychiczna, nasze nastawienie, sposób myślenia. Dotychczas mało miejsca poświęciłam na blogu i w książkach psychice, ale z całą pewnością to się zmieni. Jest to bardzo ważny punkt mający wpływ zarówno na to, jak się czujemy, jak i na to co się dzieje w naszym życiu. Do tej pory skupiałam się głównie na odżywianiu, ponieważ jest ono najważniejsze. Najszybciej przynosi odczuwalne efekty i jest fundamentem zdrowia. Uporządkowanie działania układu pokarmowego, poprawa trawienia i przyswajania składników odżywczych, odbudowa środowiska mikrobiomu (flory bakteryjnej) – stoją u podstaw dobrego samopoczucia.  Pożywienie jest także dla nas źródłem energii. Jeśli kiepsko się czujemy, doświadczamy różnorodnych dolegliwości i nie mamy energii, by wypełniać codzienne obowiązki, to tym bardziej trudno nam znaleźć ją na to, aby podejmować nowe wyzwania w życiu, zmieniać to, co nie gra, z czego nie jesteśmy zadowoleni. Uzyskane efekty często motywują nas, by zrobić więcej i dla zdrowia i dla innych obszarów naszego życia. Zdrowie człowieka odnosi się nie tylko do braku choroby, ale też do dobrostanu na poziomie psychicznym, społecznym i umiejętności osiągnięcia wewnętrznego spokoju oraz równowagi. Z perspektywy czasu mogę powiedzieć, że obserwowałam już mnóstwo razy, jak zaczynając od siebie i swojego samopoczucia fizycznego, ludzie przechodzili prawdziwą i bardzo pozytywną metamorfozę. Pani Edyto, co skłoniło panią do zmiany sposobu odżywiania?
ES: Droga do zmiany nawyków żywieniowych była u mnie bardzo długa. Wiele lat temu postanowiłam, że nie będę jadła mięsa. Zastąpiłam je plackami, pierogami i kluskami. Moja waga szybko poszybowała w górę. Pierwszym sygnałem, że jedzenie ma znaczenie była dla mnie książka, którą podarował mi kolega z pracy. Było to ""Ciało i ducha ratować żywieniem"" Ewy Dąbrowskiej. Po przeczytaniu jej spojrzałam na to, co jem całkiem inaczej, jednak jeszcze wtedy nie zmieniłam swojego stylu odżywiania. W ciąży okazało się, że mam cukrzycę ciążową, która zagrażała zdrowiu dziecka i lekarz postanowił, że będę brała insulinę. Nie zgodziłam się na to i po bardzo długiej rozmowie z ginekologiem, wspólnie postanowiliśmy, że wczytam się w temat i że sama poprowadzę swoją dietę (nikogo do tego nie zachęcam – przy cukrzycy ciążowej koniecznie trzeba być pod opieką lekarską).  Po przeczytaniu wszystkich dostępnych książek i opracowań zaczęłam działać. Najpierw po omacku, a potem już bardzo świadomie. Miałam bardzo duże wsparcie od męża, który często jadł to, co ja. Miałam to szczęście, że mojego lekarza ten temat bardzo interesował. Nie rozstawałam się z glukometrem i zeszytem, w którym przez całą ciążę zapisywałam dokładnie, co jem. Wizyty kontrolne u ginekologa wypadały co dwa tygodnie, więc na bieżąco konsultowałam swój jadłospis. Podczas zmiany nawyków żywieniowych bardzo pomógł mi jasno określony cel: chce urodzić zdrowe dziecko oraz dyscyplina, którą sobie narzuciłam. Jak jedzą Polacy?
BS: Myślę, że coraz więcej osób interesuje się swoim zdrowiem, świadomym odżywianiem. Niemniej to jest dopiero początek, ponieważ ta moda narodziła się w ciągu ostatnich dwóch lat. Mówię to na podstawie obserwacji, np. pojawienia się w sklepach stoisk ze zdrową żywnością. Ten dobry trend potwierdzają też statystyki, które obrazują, że rynek zdrowej żywności jest obecnie jednym z najszybciej się rozwijających. Z drugiej jednak strony, ponieważ pracuję z ludźmi na co dzień, prowadzę też detoksy, to obserwuję, jak wiele  błędów jest popełnianych. Część z nich wynika z niewiedzy, a część z tego, że zmiana wieloletnich przyzwyczajeń, nawyków wyniesionych z domu rodzinnego nie dla każdego jest prosta. Wiele osób ulega też różnym, niekoniecznie rozsądnym modom. Poddajemy się także sugestiom, napisanym na opakowaniu produktu, mając przeświadczenie, że kupujemy coś zdrowego. I nie przyjdzie nam nawet do głowy, by przeczytać etykietę. Nie potrafię podać danych statystycznych, jednak w mojej ocenie, choć jest wyraźnie coraz lepiej, to jednak daleko nam jeszcze do stanu, w którym moglibyśmy powiedzieć, że nasze polskie społeczeństwo to w większości świadomi konsumenci.
ES: Są ludzie, którzy jedzą bardzo monotonnie, bardzo szybko i bardzo dużo i odpowiada im to. Jedyny zielony kolor w ich menu to liść sałaty, który czasem rzucą na kanapkę z serem lub z szynką. Nie chcą niczego zmieniać. Dużo wiemy na temat zdrowego odżywiania, ale bardzo mało wprowadzamy w życie. Nie mamy czasu na gotowanie w domu, krojenie warzyw zajmuje więcej czasu niż przygotowanie schabowego. Nie zatrzymujemy się w codziennym pędzie, nie zwracamy uwagi na sygnały płynące z ciała, nie słuchamy siebie. Jemy bardzo dużo słodyczy i cukru. Statystyczny Polak zjada go aż 40 kg rocznie. Dzieci litrami wypijają słodkie, gazowane trutki i często piją wodę smakową, która z wodą nie ma nic wspólnego.  W śniadaniówkach lądują pączki i białe buły. To jedna strona medalu. Jest też druga. Obserwuję  niesamowite ""poruszenie żywieniowe"" wśród mam, które są coraz bardziej świadome tego, że jedzenie ma znaczenie. Czytają bardzo dużo, dopytują i często już w momencie przygotowywania się do ciąży chcą zmiany, bo wiedzą, że to, co jedzą, będzie miało wpływ na dziecko. Zmieniają menu całej rodziny, zaczynając od siebie. Dają dzieciom i mężowi dobry przykład wprowadzając warzywa na stół i wodę do picia. Jedzmy więcej zdrowych rzeczy, a mniej tych, które obciążają nasz organizm.  Jak raz na zawsze zmienić nawyki żywieniowe?
BS: Unikałabym sformułowania ""raz na zawsze"", ponieważ mimo wszystko wiele osób zalicza różnego rodzaju wpadki, potknięcia i osobiście uważam, że nie one są ważne. Liczy się kolejna próba, którą podejmiemy. Próba nie od poniedziałku, od następnego miesiąca, urodzin itd., ale od zaraz. Nie karajmy się wyrzutami, ale wzmacniajmy kolejnym dobrym działaniem. U podstaw skutecznej zmiany jest to, co mamy w głowie, nasze myśli, przekonania. Warto nad tym popracować. Nie ma też jednej drogi dla wszystkich. Niektórzy z nas potrzebują wprowadzić zmiany radykalnie, a inni metodą małych kroków. Jeśli zrobimy cokolwiek, to będzie to już znacznie więcej, niż nic. Bardzo pomocne w zmianie nawyków jest wsparcie i osoba, która nas poprowadzi. To może być dietetyk, coach, psycholog, psychodietetyk. Polecam na początek zrobienie porządków w szafkach kuchennych, lodówce i pozbyciu się żywności przetworzonej, z dodatkami chemicznymi, słodyczy. Od tego się zaczyna, bo korzystamy z tego, co mamy do dyspozycji. Jeśli w zasięgu ręki nie mamy czegoś, to łatwiej jest tego nie jadać. Panuje przekonanie, że zdrowa dieta oparta na ""modnych"" składnikach takich jak kasza jaglana, jarmuż, komosa czy cieciorka itp. jest dość kosztowna...
BS: Myślę, że najprościej jest spojrzeć na ceny w sklepach i szybko ten pogląd zostanie zweryfikowany. Nie ma produktów tańszych niż warzywa, kasze, rośliny strączkowe itd. Pogląd być może bierze się z tego, że ceny produktów ekologicznych są znacznie wyższe. Niemniej z całym przekonaniem podkreślam, że lepiej jest jeść nieekologiczne warzywa aniżeli nie jadać ich w ogóle. Choć przykładowo warzywa mogą zawierać m.in. metale ciężkie, to jednocześnie dzięki składnikom w nich zawartym, oczyszczamy organizm z metali ciężkich. A przy tym są one niezastąpionym źródłem antyoksydantów, minerałów i witamin. Jeśli chodzi o modę, to bardziej skłoniłabym się do powiedzenia, że jest to powrót do natury, a odwrót od wieloletniej mody na produkty gotowe, które w wielu przypadkach nam nie służą ze względu na swój skład i sposoby przygotowania.
ES: Korzystajmy z całej ogromnej gamy warzyw i kupujmy te, które są dostępne w danym sezonie, wtedy też ich cena jest najkorzystniejsza. Rozglądajmy się dookoła i szukajmy małych lokalnych dostawców, których jest coraz więcej – bardzo często można pojechać do nich i kupować warzywa prosto z pola. W jaki sposób zachęcić dzieci do zdrowej kuchni, warzyw?
ES: Najlepiej już od początku podawać dziecku zdrowe posiłki, nie ulegać presji rodziny, która często mówi, że ośmiomiesięczny maluch koniecznie musi poznać smak lizaka, chrupek kukurydzianych albo czekolady. Zachęcajmy dzieci własną postawą i tym, co nakładamy na talerz. Czasem wydaje nam się, że my możemy zjeść byle co, a dziecko koniecznie kalafiorka albo brokułka. To tak nie działa. Dzieci to doskonali obserwatorzy i patrząc na nas, biorą z nas przykład. Stół zawsze powinien być kolorowy, zastawiony warzywami i owocami, aby dziecko miało do nich dostęp. Pozwólmy maluchom wejść do kuchni, pobuszować w niej, ugotować zupę, pokroić cebulę, jabłko. Pokażmy, jak się obiera ziemniaki, ogórka. Sparzmy pomidora, a dziecko niech obierze go ze skórki – to wspaniała zabawa dla malucha, który poprzez to, że zrobi coś sam albo z rodzicami będzie dużo bardziej chciał tego spróbować. Dopuśćmy dzieci do komponowania zdrowych zielonych koktajli, niech wrzucą do blendera swoje ulubione owoce i zieleninę. Prowadzę czasem warsztaty w przedszkolu i pozwalam dzieciom, aby same przygotowały mieszankę na koktajl i w grupie 25 osób nie ma ani jednego dziecka, które nie wypiłoby takiego koktajlu ze smakiem. Pozwólmy dzieciom przygotowywać zdrowe słodycze w domu – na moim blogu znajduje się wiele przepisów na trufelki, które może przygotować nawet trzylatek (z pomocą mamy oczywiście). Spędzajmy razem czas w kuchni, dzieci zobaczą wtedy, że wspólne przygotowanie posiłków może być dobrą zabawą i nauką jednocześnie. Wspólnie napisały panie książkę ""Alkaliczne gotowanie przy zielonym stole"".  Co możemy zyskać, jeśli zaczniemy odżywiać się alkalicznie?
BS: Nim odpowiem na to pytanie, chciałabym podkreślić, że w diecie alkalicznej nie chodzi o eliminację pokarmów zakwaszających (żywności kwasotwórczej), ale o to, aby przewagę na talerzu stanowiła żywność zasadotwórcza. Korzyści z takiego odżywiania jest wiele. Usprawniamy działanie układu pokarmowego, poprawiamy stan flory bakteryjnej, wchłanianie składników odżywczych i odżywienie organizmu a tym samym wyrównanie z czasem niedoborów. Za tym idą korzyści związane z wyglądem i samopoczuciem, a nawet pozbyciem się różnych dolegliwości. Efektem takiego odżywiania jest poprawa wyglądu cery, włosów, paznokci, poprawa samopoczucia, odporności, koncentracji i jasności myślenia, wydolności, kondycji, jakości snu, nastroju, wzrost energii i siły. Mamy ogólnie poczucie lepszego zdrowia, większego wigoru i odmłodzenia organizmu. W jaki sposób możemy rozpoznać, że mamy zakwaszony organizm?
BS: Kiedy mówię o zakwaszeniu, to nie odnoszę się do terminu medycznego jednostki chorobowej zwanej kwasicą (tak termin ""zakwaszenia"" rozumie medycyna, a organizm jest dobrze wyposażony w mechanizmy buforowe aby do tego nie dopuścić). Odwołuję się natomiast do miejscowych stanów zaburzenia równowagi kwasowo-zasadowej w środowisku wewnętrznym organizmu. Przykładem może być np. gromadzenie się nadmiaru kwasu moczowego w różnych miejscach czy też zaburzenia naszego fizjologicznego mikrobiomu.  W wyniku zaburzenia wewnętrznej równowagi kwasowo-zasadowej pojawić się mogą takie objawy jak: uczucie ciągłego zmęczenia, ospałości, ociężałości, zły sen, szybkie męczenie się, problemy z koncentracją i pamięcią, obniżenie odporności, zły stan skóry, jej niezdrowy, szary odcień, rozdwajające się włosy, kruchość paznokci, apatia, nerwowość, dolegliwości układu pokarmowego, obłożony język, nieprzyjemny smak lub zapach w ustach, bóle mięśni bądź stawów, migreny bądź częste bóle głowy, czy inne często pojawiające się bóle, zmniejszenie libido. Ogólnie mamy złe samopoczucie, mimo prawidłowych wyników badań. Czy dieta alkaliczna jest dla każdego?
BS: Tak, jest dla każdego, z zastrzeżeniem, że jeśli ktoś jest chory, to szczegóły diety musi skonsultować ze specjalistą. Niektóre bardzo zdrowe pokarmy dla osób zdrowych, nie są wskazane dla chorych. W diecie alkalicznej nie brakuje warzyw, bo one są najbardziej zasadotwórcze. Niedawno pojawiła się publikacja, że naukowcy brytyjscy zalecają już nie pięć porcji warzyw i owoców dziennie jak dotychczas, ale dziesięć. Stwierdzono, że wraz ze wzrostem ilości porcji warzyw, znacznie maleje ryzyko różnych chorób. Dziesięć porcji warzyw i owoców? To chyba niewykonalne...
BS: na naszym talerzu powinno znaleźć się 70-80 procent pokarmów alkalizujących. Jeśli będziemy jadali trzy, cztery posiłki dziennie, a pomiędzy przegryziemy jeden, dwa owoce, to bez problemu uda nam się te dziesięć porcji uzyskać. Aby jeszcze to uprościć, możemy po prostu nasz talerz w 2/3-3/4 wypełniać warzywami w różnej postaci (gotowanej, duszonej, pieczonej, surowej). Pozostałą część talerza wypełnijmy tym, na co mamy ochotę. To już połowa sukcesu. A jeśli do tego wykluczymy żywność nienaturalną, produkowaną przemysłowo i zawierającą konserwanty, polepszacze smaku, barwniki itd., która jest mocno zakwaszająca, to bardzo szybko odczujemy pozytywne efekty. W książce ""Alkaliczne gotowanie"" przepisy są głównie skomponowane na bazie składników wartościowych odżywczo oraz zasadotwórczych. Polecam tę książkę wszystkim, którzy szukają pomysłu na potrawy nie tylko smaczne, ale też proste w wykonaniu, zdrowe i gotowane z bardzo wartościowych produktów, dostępnych na rynku."
http://kuchnia.wp.pl/przysmak-podkarpacia-kolduny-ziemniaczane-z-serem-6120401452386433a,"Przysmak Podkarpacia. Kołduny ziemniaczane z serem Choć kołduny kojarzą się nam bardziej z kuchnią litewską, to jednak w tradycyjnej kuchni woj. podkarpackiego znajdziemy prawdziwe polskie kołduny ziemniaczane. To lekko owalne kluski wypełnione farszem z białego sera, ziemniaków i podsmażanej cebuli. W ramach cotygodniowego cyklu Smaki Polski mamy dla was przepis na pyszne kołduny i kilka ciekawostek z nimi związanych. Zapraszamy do lektury i życzymy smacznych rezultatów. Podkarpacie do dziś charakteryzuje kuchnia kresowa, w której nie brakuje ziemniaków i twarogu. Właśnie z tych składników przygotowuje się jedną z najpopularniejszych nawet obecnie potraw - kołduny ziemniaczane. Dawniej przyrządzano je na co dzień, zwłaszcza w czasie żniw czy wykopków, kiedy dużo czasu spędzano na pracy w polu. Były idealnym posiłkiem – tanim, pożywnym, a dodatkowo pełnym dostarczających energii węglowodanów. Gospodynie z samego rana przygotowywały kołduny i przechowywały je w duchówce, by w czasie posiłku spożywanego w przerwie od pracy na polu, były ciepłe. Składniki: Przygotowanie:
5-6 ugotowanych na miękko ziemniaków rozetrzyj przy pomocy dużej, drewnianej łyżki i dodaj do nich starte na tarce surowe ziemniaki. Teraz wsyp mąkę pszenną i łyżkę mąki ziemniaczanej oraz dodaj szczyptę soli do smaku. Cebulę obierz, pokrój w kostkę i podsmaż ją na oleju lub maśle klarowanym. Do niewielkiej miski wsyp twaróg i dodaj roztarte, wcześniej ugotowane ziemniaki, przeciśnięty przez praskę czosnek oraz majeranek i podsmażoną cebulkę. Wszystko wymieszaj. Z masy ziemniaczanej formuj niewielkie pierożki i napełniaj je serowym farszem. Dwie łyżki mąki ziemniaczanej wymieszaj z niewielką ilością wody i wlej do wrzątku, w którym będziesz gotować kołduny. Kluski wrzucaj ostrożnie do wrzącej wody i gotuj ok. 5 min. od chwili wypłynięcia. Danie podawaj ze skwarkami lub podsmażonym z cebulką boczkiem."
http://kuchnia.wp.pl/jajko-chmurka-nowy-hit-instagrama-6120734711486593a,"Jajko chmurka – nowy hit Instagrama Po czarnym jedzeniu, tęczowej kawie i galaktycznych pączkach przyszedł czas na cloud eggs, czyli jajka chmurki. To niezwykły pomysł na wykorzystanie zwykłego jajka. Przekonajcie się sami! Nowy trend już doczekał się niemal tysiąca zdjęć na Instagramie, a zapewne to dopiero początek. Jajko przygotowane w ten sposób wygląda bajecznie, a jego zrobienie wcale nie jest skomplikowane – wystarczy jajko, miseczka, odrobina przypraw i nagrzany piekarnik.    Cloud eggs możesz przygotować zamiast porannej jajecznicy albo podać ze smażonymi szparagami. Świetnie smakują też na słodko z odrobiną cukru i dodatkiem świeżych owoców. Ci, którzy są na diecie, na pewno pokochają jajka chmurki od pierwszego kęsa, tym bardziej że jedna porcja to tylko 160 kcal. Dodatkowo znajdziemy w nich to, co w jajkach najlepsze: pełnowartościowe białko, witaminy i składniki odżywcze.   Jak przygotować jajko chmurkę? Nic prostszego! Zacznij od oddzielenia żółtek od białek. Do białek dodaj szczyptę soli i ubij na sztywną pianę. Teraz możesz dodać ulubione przyprawy i delikatnie wszystko wymieszać. Nakładaj równe porcje piany na blachę wyłożoną papierem do pieczenia. Przy pomocy łyżki zrób niewielkie wgłębienia na żółtka i wstaw blachę do piekarnika nagrzanego do 180 st. na 5-8 min. Kiedy białko zacznie się rumienić, wyjmij je i nałóż do wgłębień np. ser, podsmażony boczek czy szynkę i żółtka, a następnie ponownie wstaw do piekarnika na kilka min., aż żółtko się zetnie. Cloud eggs podawaj ze świeżym pieczywem lub tostami.
Jeśli masz jakieś wątpliwości, zerknij na filmik:   Teraz zrób zdjęcie i pochwal się nim na Instagramie. Niech inni to zobaczą, bo warto! Smacznego."
http://kuchnia.wp.pl/szparagi-w-roli-glownej-6120705772206209a,"Szparagi w roli głównej Już są! Polskie szparagi. Smaczne, zdrowe i można wyczarować z nich pyszne potrawy, co udowodnił Andrzej Polan. Na stole wylądował omlet ze szparagami, kluski leniwe ze smażonymi szparagami z owocową salsą oraz kurczak i szparagi w cieście oliwkowym. Szef kuchni podzielił się także praktycznymi wskazówkami, które każdy powinien znać: jak obierać szparagi, jak rozpoznać, czy są świeże i w jaki sposób je przyrządzić, by były smaczne."
http://kuchnia.wp.pl/kombucza-orzezwia-i-oczyszcza-6054905714271361a,"Kombucza orzeźwia i oczyszcza Co pewien czas świat obiega wieść o kolejnym odkryciu, które pozwoli nam zachować wieczną młodość, zdrowie i urodę. Teraz nadszedł czas na kombuczę. Jeśli chcemy być na czasie, koniecznie powinniśmy jej spróbować. Oczyszcza organizm i przyspiesza metabolizm, a tym samym ułatwia odchudzanie. Napój powstaje ze słodkiej herbaty (czarnej lub zielonej), poddanej fermentacji przez właściwą kombuczę, czyli tzw. grzybek herbaciany (japoński). To galaretowata symbiotyczna kolonia bakterii i drożdży, która „przerabia” herbatę. Przez to napój jest lekko gazowany i zawiera niewielkie stężenie alkoholu (ok. 1-2 proc.). W zależności od rodzaju herbaty i czasu fermentacji, w smaku przypomina sok jabłkowy lub lekkie wino. Napój jest też bogaty w witaminy z grupy B, witaminę C oraz kwasy organiczne - mleczny i octowy. Kombucza nazywana jest też napojem detoksykacyjnym, który wspomaga naturalne oczyszczanie organizmu z wszelkich zalegających w nim toksyn. Dzięki temu przyspiesza metabolizm - tracimy zbędne kilogramy, zyskując jednocześnie zdrowy wygląd. Mikroflora kombuczy hamuje rozwój bakterii gnilnych i patogennych. Napojowi przypisuje się także wiele innych prozdrowotnych właściwości m.in. wzmacnia układ immunologiczny, reguluje ciśnienie krwi i przeciwdziała zakłóceniom równowagi kwasowo-zasadowej organizmu. Jednym słowem to napój Bogów działający na cały nasz organizm. Choć dziś uważany jest za nowy wynalazek, na Wschodzie znany jest od tysięcy lat. Co ciekawe, zanim na dobre zadomowiły się u nas napoje typu cola, herbatka ta popularna była także w Polsce. O dobroczynnym działaniu napoju przekonani są m.in. Chińczycy. Także inne nacje w ostatnich latach poświęciły mnóstwo miejsca opisom jej właściwości. Jedną z najpopularniejszych prac na ten temat jest książka Haralda Tietze  pt. ""Kombucza - cudowny grzyb"". Tietze, podobnie jak większość autorów zajmujących się tą tematyką, zwraca uwagę na podstawowe działanie napoju - regulowanie procesów metabolicznych organizmu. Zawarte w nim ""dobre"" bakterie, zasiedlają bowiem przewód pokarmowy, chroniąc w ten sposób cały organizm i wzmacniając jego odporność. W Polsce niestety trudno kupić ten napój w formie gotowej. Nie znaczy to jednak, że jest to niemożliwe. Nie szukajmy jednak drinków na sklepowych półkach, a w internecie. Zresztą samodzielne przygotowanie kombuczy nie jest trudne - wystarczy cukier, herbata i ""grzybek"", który bez problemu kupimy w sieci. Do niego otrzymamy też dokładną instrukcję -  jak długo i w jakich temperaturach powinien on fermentować. Pamiętajmy jednak, że choć kombucha uważana jest za bardzo zdrową, należy zachować umiar. Na początek zalecana jest maksymalnie jedna szklanka napoju dziennie (niekoniecznie wypita za jednym razem). W pierwszych dniach stosowania napoju, na skutek odtruwania organizmu mogą pojawić się nudności, bóle głowy i biegunka. Aby zredukować ten efekt, należy pić duże ilości wody. Gdy efekty uboczne ustąpią, możemy zwiększyć dawkę do dwóch szklanek na dobę. Kto obawia się kombuchy pędzonej w domu, a ma ochotę wypróbować na sobie jej lecznicze właściwości, niech lepiej - jak Madonna, Meg Ryan, Lindsay Lohan, Kirsten Dunst, Halle Berry i wiele innych gwiazd - kupi gotowy napój. AD/mmch fot. flickr/~Twon~(CC BY 2.0) "
http://kuchnia.wp.pl/gosia-molska-grzesze-w-kuchni-6120389488154753a,"Gosia Molska: Grzeszę w kuchni Lata po świecie, żeby jeść. I jest gotowa rzucić na ząb najbardziej kontrowersyjny dla Polaka kąsek. W kwestii gastronomii nie ma dla niej tabu. I choć nie słodzi kawy i herbaty, kocha słodycze do bólu. Dowód? Do małej czarnej zjada kawał tortu. Hedonistka, podróżniczka i jurorka ""Bake Off - Ale Ciacho!"" Gosia Molska opowiada nam, jakie było jej największe kulinarne odkrycie i co wkurza ją w polskiej kuchni. Izabela Lenkiewicz: Pieprz czy wanilia?Gosia Molska: Pieprz. Lubię konkrety. Czyli jesteś bardziej ostra niż łagodna?
Nie jestem ani ostra, ani łagodna, raczej szukam równowagi. Jak równoważysz ostrość w garnku? Masz swój sposób, żeby uratować i złagodzić zbyt pikantne danie?
Ostrość skutecznie łagodzi nabiał. Jeśli zdarzy mi się przesadzić na przykład z czuszką w gulaszu, piekło równoważę, nakładając na porcję kopiastą łyżkę śmietany lub jogurtu. Ale jeśli w azjatyckim curry ""polecę"" zbyt odważanie z chili to radę daje też mleko kokosowe. Ja wierzę w moc ostrej papryki. Większość z nas uzależnia się od soli – jeśli coś nie jest wystarczająco słone to ""nie ma smaku"". Dla mnie smak w potrawach unosi i równoważy właśnie chili. I ten stan tuż po zjedzeniu czegoś naprawdę ostrego, takiego pozornie ponad siły... to uderzenie endorfin, ten dreszcz. Lubię to! Podobnie się czuję po zjedzeniu dobrej czekolady. Twoja córka nie buntuje się, kiedy podajesz jej wściekle pikantny obiad? Dzieci z reguły histeryzują, gdy tylko poczują jedną ostrą nutę na języku. Lubi?
Malina nie przepada za ostrością, ale wyjątkiem jest kasza jaglana z pikantną garam masala. W tym przypadku moc chili jej nie przeszkadza. Ostatnio też ze swoim ośmioletnim bratem ciotecznym robili sobie zawody: ""kto zje większy kęs wędzonej chipotle"". Malina wygrała. Czyli z Maliny jest smakoszka… Połknęła twojego bakcyla?
Jak każde dziecko w jej wieku jest fanką zupy pomidorowej. Ma fazy pomidorówki i czasem przez cały tydzień potrafi żądać podania jej na śniadanie, obiad i kolację, i nie chce niczego innego. Jeszcze dwa lata temu była na maksa otwarta na jedzenie. Podróżując z nami po Azji, jadła to, co my. Teraz już ma swoje ulubione smaki i często grymasi. To na co córka Molskiej ma teraz największego smaka?
Owoce morza. Szczególnie smakują jej małże, uwielbia ośmiornicę w każdej postaci. Je dużo warzyw, ale raczej wybiera surowe, najlepiej polane oliwą. W ogóle oliwa jest jednym z podstawowych produktów w naszej codziennej kuchni. Malina nie uznaje masła - jeśli chleb albo bułka to tylko z oliwą. Puree z ziemniaków na obiad oczywiście z oliwą. Jeśli surówka, to oczywiście nią skropiona. Makaron czy ryż… mogą być solo, ale polane oliwą. Je mało mięsa, lecz schabowy z kostką, proszę bardzo – o każdej porze dnia! Z nietypowych dla dzieci smaków uwielbia wodorosty. Wakame wyżera mi z sałatki i kocha miso z masą glonów, zamiast ziemniaczanych chipsów wybiera prażone algi. Nie jestem jakimś ortodoksem, ale cieszę się, że moja siedmiolatka jeszcze nigdy nie piła coli. Czasem trasie w McDonaldzie zamiast zestawu z zabawką zamawia frytki i gardzi hot dogami. Natomiast kocha bułki kajzerki, pizzę, mleczną czekoladę i żelki. Jak większość jej rówieśniczek. Żadna z niej foodie. Skoro wywołałaś temat podróży... Dużo latasz po świecie. Czego szukasz?
Przygód szukam. Gna mnie po świecie, nie mogę za długo siedzieć na miejscu. I jeśli właśnie nie jestem w podróży, to już na pewno ją planuję. To uzależniające. Świat mnie fascynuje, jestem go ciekawa. Lubię ludzi, interesuje mnie przyglądanie się innym obyczajom, rytuałom, życiu często tak bardzo innemu niż moje. Doświadczam innych kultur głównie przez kuchnię. To, co ludzie jedzą, w jaki sposób jedzą, jakich produktów używają. Bo to, jak gotują, silnie wiąże się z ich kulturą. Kuchnia to jej nieodłączny składnik. Dla mnie każda podróż to wyprawa po smak. W każdym miejscu na świecie znajduję smaki, które mnie inspirują. Szukam nie tylko dobrego jedzenia, ale też zwyczajów, legend, filozofii związanych z przygotowywaniem pożywienia. Oprócz samego jedzenia dla mnie hiper istotna jest możliwość przyglądania się, jak ono powstaje. Uwielbiam spędzać czas z lokalnymi gospodyniami czy kucharzami i najchętniej od razu chciałabym tworzyć z nimi ich jedzenie. Takich doświadczeń szukam podczas każdej wyprawy. Wtedy na moment staję się członkiem lokalnej społeczności, wyobrażam sobie, jaka bym była, żyjąc tak jak moi gospodarze. Lubię to bardzo. Twoje największe odkrycie…?
Daniem, które smakowało mi wybitnie, i które zapamiętam na zawsze to...ryż z kurczakiem. Podróżując po Jordanii, zostałam zaproszona na kolację do jaskini Beduinów. To tam, beduińscy ""rozbójnicy"" na ognisku przygotowali ryż z cebulą, udkami kurczącymi i suszonym jogurtem owczym. Tylko 4 składniki. Ale czar sytuacji: rozgwieżdżone jordańskie niebo, pustkowie, arabskie melodie odbijające się echem o skały i gościnność Beduinów sprawiły, że był to jeden z najlepszych posiłków w moim życiu. Niezwykłą wyprawą kulinarną była podróż do Korei. Jedzenie na półwyspie ma zapewniać zdrowie, jasność umysłu i siłę. Ma działać na wszystkie zmysły, ważny jest nie tylko smak, ale też zapach, dźwięk – ma chrupać, szeleścić, skwierczeć, oraz dotyk – nie bez przyczyny niektóre koreańskie dania, jak grillowany kurczak czy rybę, zawija się w liście ziół o różnej strukturze. Kuchnia koreańska jest pełna doznań. Niebywałym doświadczeniem jest kosztowanie surowej ośmiornicy, tak świeżej, że jeszcze ruszającej się na podniebieniu. To kwintesencja smaku morza. Oszałamiająco różnorodne są tamtejsze kiszonki. Kisi i fermentuje się tam niemal wszystko – od najpopularniejszej kapusty pekińskiej, przez liście ziół, warzywa korzeniowe, czy owoce morza. W Korei do jedzenia podchodzi się naprawdę serio. Dania mają być zrobione na bazie najlepszych produktów, zgodnie z sezonem, z najwyższą starannością. Jest naprawdę ciekawie i każdy foodie powinien jechać do Korei. Dokąd teraz planujesz wyprawę?
Niebawem wybieram się do Chin. Będę tam chodzić do szkoły gotowania i coś czuję, że po powrocie z zachwytem będę mogła ci opowiedzieć o tamtejszych doświadczeniach kulinarnych. A jest coś, o czym wiesz, że tego nie tkniesz za żadne skarby?
Chyba nie ma czegoś takiego. Ograniczenia czy uprzedzenia to kwestia kulturowa, społeczna. Boimy się rzeczy, których nie znamy, bo taką mamy naturę. Kiedy nam obrzydliwe wydaje się jedzenie kaczego jajka z zarodkiem czy smażonych pająków – w Azji jest to po prostu pożywienie. Dla nas zjedzenie mięsa psa nie mieści się w głowie, jest równoznaczne ze zjadaniem członka rodziny, a w niektórych regionach Wietnamu psina jest zwykłym pokarmem. Wszystko jest kwestią nastawienia, ja staram się doświadczać kultury poprzez jedzenie, więc nie mogę się zamykać czy ograniczać. I nie jest to kwestia jakiegoś szaleństwa, tylko zwykłej ciekawości. Próbowałaś mięsa psa?
Nie. I pewnie nie zamówiłabym psiny w restauracji. Ale gdybym została poczęstowana nią przez tubylca, który jada psinę, to bym nie odmówiła. A co dziś jadłaś?
Na śniadanie michę kaszy jaglanej ze szpinakiem, z mango, awokado, fasolką edamame i chili. Uwielbiam tak się nażreć o poranku. Byłaś kiedykolwiek na diecie?
Tak, zdarzają mi się takie momenty. Niedawno wróciłam z Sycylii. Jadłam tam, gotowałam i piłam wino non stop. To był szczyt hedonizmu i przesady. Wróciłam przejedzona, ciężka i spuchnięta, i wyraźnie czułam potrzebę oczyszczenia. Przeszłam wiec na dietę, którą sama sobie wymyśliłam i narzuciłam. Przez tydzień jadłam tylko warzywa bez strączków, trochę owoców, piłam soki i zioła. I... było ekstra! Okazało się, że taka dieta jest dla mnie napędem kreatywnym. Dużo czasu spędziłam w kuchni, kombinując z roślinkami, tworząc warzywne eksperymenty. I naprawdę dobrze się czułam po takim tygodniu reżimu. Na co dzień staram się jeść wartościowo, nie lubię bylejakości w jedzeniu. Wybieram dobrej jakości produkty, jem dużo warzyw, kiszonek, ryb, kasze i ciemny ryż, niewiele nabiału. Piję też kombuchę, którą z moim Leszkiem hodujemy na parapecie. Nie wszyscy wiedzą, co to jest kombucha?Kombucha to grzyb herbaciany – kolonia symbiotycznych drożdży i bakterii, które dodane do posłodzonej herbaty tworzą boski napój. Pochodzi z Tybetu. Panaceum na wszystko. Odtruwa, wzmacnia jelita, wspomaga odporność organizmu i jest pyszna! My hodujemy stwora w dwóch ośmiolitrowych słojach i co dwa tygodnie mamy nową porcję napoju, który butelkujemy. Po dwóch dniach w butelce staje się napojem gazowanym. Dodajemy różnych smaków. Kombucha z dodatkiem trawy cytrynowej i liści kafir smakuje jak... konfitura z płatków róży. Takie czary. Brzmi jak alchemia! Ale nie tylko orientalna kuchnia cię fascynuje. Ostatnio dużo fruwasz też po Polsce. Co cię tak gna?
Polska jest czarująca i pyszna, i naturalnie stała się głównym tematem mojego najnowszego projektu. Pracuję nad książką, czymś w rodzaju albumu, przewodnika, zwariowanego kolażu o polskich kulinariach. Projekt składa się z kilkudziesięciu krótkich, tematycznych rozdziałów ilustrowanych grafiką, archiwaliami i zdjęciowymi reportażami. Jeżdżę po kraju, rozmawiam z rolnikami, producentami żywności, gospodyniami, naukowcami i szefami kuchni. Szukam ciekawostek, grzebię w statystykach, piszę felietony, zdobywam przepisy i prowadzę swoje małe kulinarne śledztwa. Mega robota, ale coraz bardziej fascynująca. Album powstanie we współpracy z dwoma uzdolnionymi grafikami, mój mąż jest autorem większości zdjęć współczesnych, w środku będzie kilka krzyżówek, gra planszowa i inne szaleństwa. Ten projekt jest szaleństwem, kosztuje mnie bardzo dużo czasu i zaangażowania, i czasem myślę, że jestem wariatką, bo to czysta zajawka pozbawiona myślenia komercyjnego. Ostatnio miałam kryzys. Mój mąż mnie przytulił i powiedział: ""wiesz, niektórzy kupują sobie nowe samochody, a my pracujemy nad szalonym projektem książki"". Ludzie są różni. Co kochasz w naszej kuchni?
Prostotę i szczerze cenię nasze produkty. Jestem zakochana w ziemniakach w każdej formie, nie ma dla mnie ilości nie do przejedzenia. Uwielbiam nasze górskie sery, ale z przyjemnością próbuję wyrobów z małych, lokalnych serowarni w całym kraju. Kocham ryby, zwłaszcza te słodkowodne – za wędzoną sielawę dam się pokroić. Kiszoną kapustę mogę jeść na beczki, podobnie jak małosolne. Uważam, że pieczemy najlepsze na świecie chleby i robimy perfekcyjne wędliny. Gdybyśmy jeszcze potrafili dogadywać się z sąsiadami i nie rzucać się na szybki zysk, to mielibyśmy kulinarny sukces na skalę światową. Ale to jest kwestia czasu. Mam nadzieję. Jest coś, co cię w polskiej kuchni wkurza?
No właśnie wkurza mnie niestety nasza mentalność. Nie potrafimy się otworzyć. Jeśli sąsiadowi coś wychodzi, to najchętniej podłożylibyśmy mu nogę, żeby przypadkiem nie miał lepiej niż my... Obserwuje to dziwne zjawisko, jeżdżąc po polskich wsiach. Wśród gospodarzy brakuje współpracy, nie potrafią się dogadywać między sobą, tworzyć kooperatyw. Jak gospodarz jest zdolny, przedsiębiorczy i wie, jak zrobić świetny ser, to zamiast przyjść do sąsiada i zaproponować: ""hej stary, mam taką małą wędzarnię, może zrobimy coś razem?"", raczej nasyła na niego kontrole. Słabe, co? Nie da się ukryć… A największy grzech w kuchni?
Grzech w kuchni…? Obżarstwo jest grzechem. Także grzeszę notorycznie. Myślę, że próbowanie 12 tortów w ciągu jednego dnia jest grzechem ciężkim. A zdarza mi się to w programie ""Bake Off"" chociażby. Właśnie. ""Bake Off - Ale Ciacho"". Czym dla ciebie jest udział w tym projekcie?
To cudowna przygoda, jedna z ciekawszych w życiu. Słodka i emocjonalna. I oprócz doświadczenia telewizyjnego, możliwości uczestniczenia w dużym, fajnym projekcie to przebywanie wśród niesamowicie utalentowanych ludzi, dzięki którym zyskałam też przyjaźń. Krzysiek Ilnicki, nasz super juror, to mój ziomek już pewnie na całe życie. Lubimy się i wspieramy, nasze dzieciaki się uwielbiają i właśnie wróciliśmy ze wspólnych rodzinnych wakacji Słodzisz kawę i herbatę?
Nie. Nigdy tego nie robiłam. Wolę do kawy zjeść kawałek tortu."
http://kuchnia.wp.pl/cala-pyszna-polska-we-wroclawiu-targi-gastronomiczno-hotelarskie-magdy-gessler-6120417817262209a,"Cała pyszna Polska we Wrocławiu. Targi gastronomiczno-hotelarskie Magdy Gessler Pierwszy weekend czerwca we Wrocławiu upłynie pod znakiem kulinarnych doznań. Hala Stulecia wypełni się aromatami najlepszych potraw z różnych stron świata, a podniebienia gości będą rozpieszczane wykwintnymi smakami. Wszystko za sprawą targów Pyszna Polska 2017, którym patronuje sama Magda Gessler. Goście będą mogli rozsmakować się w daniach takich mistrzów jak: Robert Sowa, Robert Poliński, Mikołaj Rey, Marcin Jabłoński, Beata Śniechowska, Mateusz Nowak, Dr Józef Sadkiewicz. To nie wszystko! Podczas wydarzenia swoją wiedzą podzielą się znawcy dobrego wina i sztuki hotelarskiej.  Ewelina Wąs – Czy Polacy znają swoją rodzimą kuchnię? Czy uważa pani, że takie wydarzenia, jak tegoroczne targi gastronomiczno-hotelarskie są potrzebne?
Magda Gessler - Wydaje mi się, że Polska jest krajem dla samych Polaków mało znanym, mało docenianym. Bardzo często wyjeżdżam za granicę, a w tej chwili jest ona wielką niewiadomą. Zbyt dużo się dzieje na świecie, a Polacy ceniąc poczucie bezpieczeństwa, każde ryzyko odczuwają jako zagrożenie. Boją się bardziej niż inni, może ze względu na to, że nie wszyscy władają językami, że często biura podróży ich zawodzą. A w Polsce właśnie zaczyna się zupełnie nowa historia, zaczyna powstawać naprawdę solidna i przepiękna baza hotelowa. Hotele budują deweloperzy, ale prowadzą je prywatne rodziny od a do zet, wkładając w tę pracę całe serce. Hotele są estetyczne, w miejscach naprawdę zjawiskowych. Nikt w Europie sobie nawet nie wyobraża, jak piękna jest Polska, jak bogata w takie właśnie hotelowe niespodzianki. To nie są ogromne hotele, to nie są jakieś ogromne konglomeraty turystyczne, tylko nieduże hoteliki na 60 osób. Jednak są właściciele, jak na przykład pan Łukasz z Ustki, który ma doskonale prosperujący hotel prawie na 800 osób, tak niezwykle popularny wśród rodzin z dziećmi, że trudno tam znaleźć wolne miejsce. Polacy więc taką Polskę muszą odkryć na nowo, bo naprawdę warto. - Skąd Wrocław?
- Wrocław to  miasto bardzo blisko Europy, z masą młodzieży, która ma okazję poznać swój kraj od tej nieznanej  strony. Miasto zadbane, bardzo dobrze prowadzone przez prezydenta. Z osobistym wątkiem dla mnie, bo tu urodził się mój pierwszy śp mąż. Miasto, do którego jest zewsząd blisko, może najdalej z Warszawy. Stąd tutaj te targi ukazujące nowe oblicze Polski restauracyjno-hotelowej. Chcę pokazać naprawdę dobre restauracje, około dwieście miejsc, z których 120 co najmniej jest bardzo interesujących i ciekawych, promujących produkty lokalne w niedrogi, prosty, fajny sposób. To już prawie sieć, nowa historia naszego kraju. To musi podnieść poczucie własnej wartości i  właścicieli, i  klientów. Nowa siła powinna  się obudzić w Polakach! -  Co może nas spotkać na targach Pyszna Polska?
-  Może nas spotkać prezentacja pysznych restauracji, znakomitych jednostek, które same gotują, indywidualności kulinarnych, indywidualności ze świata plastyki czy też estetyki, bo będzie gościć u nas Krzysztof Gojdź. I będą też hotele, i Spa oraz wszyscy ci, którzy zaopatrują restauracje w żywność, tworzą bazę dla funkcjonowania w/w palcówek, ogólnie cała masa ludzi pracujących w wielkim przemyśle turystycznym, tak ważnym wreszcie dla Polski.
Wydaje mi się, że te 120 restauracji po „Kuchennych Rewolucjach” stworzyły fenomenalny trend lubienia własnego kraju, pokochania go, wychodzenia do restauracji bez strachu, że drogo, wychodzenia ze znajomymi, do sąsiedzkiej knajpki, jak np. na Kujawach, na gęsie udko. Kiedyś nie do pomyślenia, bo na co dzień u nas to kurczak i schabowy… Uruchamiamy Polskę na różnych frontach absolutnych specjałów, przyjemności, pięknych widoków, bo tak są usytuowane hotele.
Ogólnie na targach będzie POLSKA bardzo smaczna, bardzo kolorowa, zupełnie inna niż ta, którą sobie wyobrażają w Ameryce, ta ze schabowym i kiełbasą na pikniku. Jest to teraz naprawdę inny kraj, taka Szwajcaria Europy, nieodkryty, bardzo zdrowy, z cudną przyrodą. Ja po prostu życzę wszystkim, żeby uwierzyli w nasz kraj i go budowali naszymi pieniędzmi, a nie wyjeżdżali i wydawali te pieniądze gdzie indziej. - Czyli wystawcy, a co oprócz wystawców?
- Będą też kolacje, będą bardzo znani ludzie, z którymi będzie można porozmawiać i pogotować, będą specjaliści od tego, jak tworzyć restauracje i hotele. Będą ludzie, którzy nam podpowiedzą, jak wcielić w życie ciekawy pomysł, jak promować własny region. Jesteśmy ludźmi renesansu, którzy chcą uczestniczyć w bardzo ciężkim przedsięwzięciu, jakim jest prowadzenie restauracji czy hotelu. -  Z Wrocławia pochodzi kilku master i top szefów, czy tu się najsmaczniej jada?
- Wrocław jest miastem, do którego przybyła po wojnie ludność napływowa, praktycznie zewsząd, stąd uroda kuchni. Polska jest zresztą najbliżej kuchni fusion. Natomiast uważam, że Wrocław, który ma  dużo indywidualności kulinarnych, nie ma dobrych restauracji. Jest to miasto, które powinno tętnić życiem w dobrych restauracjach, a tak nie jest. Może wynika to z tego, że w mieście jest bardzo dużo studentów, których nie stać na lokale. Na Rynku ceny są bardzo wysokie, nie ma takiej alternatywy jak Kazimierz w Krakowie. Chociaż Krakowa też nie uważam za miasto o bardzo dobrych restauracjach. - Jak jest pani stosunek do Wrocławia?
- Jak już wspomniałam, tu się urodził mój pierwszy mąż. Stąd sentyment. Natomiast ja uważam, że Wrocław jest jednym z piękniejszych miast, ma cudowny Rynek i roześmianych ludzi, najpiękniejsze kobiety i cóż powiedzieć więcej? Miasto, które bardzo lubię i lubię okolice Wrocławia, lubię bliskość Wrocławia do całego świata. Bardzo mi to odpowiada psychicznie. - A kogo spotkamy na targach Pyszna Polska?
- Myślę, że Magdę Gessler. Myślę, że znakomite postaci z branży i mediów, ale to bym chciała jeszcze zachować w tajemnicy. A na pewno oprócz kulinarnych sław z Polski i świata, będzie można trafić na produkty, o których nikt nie wiedział, że są polskie, np. kawior ze ślimaka. Będzie wielu wystawców, którzy zaprezentują polską kuchnię w nowej odsłonie, odkryją ją dla nas. Będzie można podziwiać nieprawdopodobnie piękne miejsca naszego kraju, bo zaprezentują się hotele tam właśnie się znajdujące. Będzie wiele przykładów na to, jak można odnieść sukces w gastronomii, jak mieć satysfakcję z tego, że robi się to, co się kocha i jak tworzy się mocną pozycję finansową i społeczną. Zachęcam państwa do tego, by być ciekawym tych targów, ponieważ znajdziecie tam rzeczy, o których nie marzyliście. W jednym miejscu odbyć podróż po całej Polsce. Rozmawiała Ewelina Wąs, Dziennikarka Radia ESKA"
