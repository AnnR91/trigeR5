links,bodies
http://moto.wp.pl/przed-wielkanoca-czekaja-nas-podwyzki-cen-paliw-6109429960668801a,"Przed Wielkanocą czekają nas podwyżki cen paliw Kierowcy, którzy w czasie świąt zamierzają wybrać się w dalszą podróż, zaoszczędzą, tankując już teraz. Eksperci rynku paliwowego przewidują, że mijający tydzień był ostatnim, kiedy paliwo taniało. W tym tygodniu ponownie ceny wszystkich paliw na stacjach spadły, jednak dynamika była mniejsza niż w poprzednich tygodniach. Największy spadek cen zanotowaliśmy w przypadku oleju napędowego - potaniał on o 4 grosze i w efekcie kosztuje średnio 4,41 zł/l. Mniejsze obniżki dotknęły benzyny 95-oktanowej, której przeciętna cena uplasowała się na poziomie 4,56 zł oraz autogazu, za który trzeba zapłacić średnio 2,14 zł/l – wylicza e-petrol.pl. Ceny ropy Brent w Londynie wzrosły w pierwszym tygodniu kwietnia do okolic 56 USD/bbl. Na przestrzeni tygodnia skala podwyżek sięga około 3 USD/bbl i tym samym ropa jest najdroższa od początku marca. Atak USA na syryjską bazę lotniczą w reakcji na użycie w Syrii broni chemicznej wyraźnie wpływa na wzrost ryzyka geopolitycznego. Produkcja ropy w samej Syrii jest obecnie na marginalnym poziomie 20 tys. bbl/d w porównywaniu z poziomem 400 tys. bbl/d w roku 2011 przed wybuchem wojny domowej. Czeka nas co najmniej kilkugroszowy wzrost cen benzyn i oleju napędowego, ale na części stacji podwyżki mogą przekroczyć 10 groszy na litrze - twierdzą specjaliści BM Reflex. Podwyżki przewidują również analitycy e-petrol.pl. Ich zdaniem drożejąca ropa naftowa, a co za tym idzie podwyżki cen paliw na rynku hurtowym, wpłyną również na rynek detaliczny w kraju. Prognozowane przedziały cenowe dla paliw w przyszłym tygodniu to 4,59-4,70 zł/l dla benzyny 95, 4,43-4,56 zł/l dla diesla oraz 2,12-2,18 zł/l dla autogazu. Co czeka nas w dalszej perspektywie? Zdaniem BNP Paribas OPEC może zdecydować w maju o przedłużeniu porozumienia w sprawie cięć produkcji, z tym, że zaangażowane kraje mogą wypełnić je w znacznie niższym stopniu niż obserwujemy obecnie. Źródło: BM Reflex, E-petrol.pl"
http://moto.wp.pl/obnizenie-swiadczen-sposobem-na-tansze-oc-6109418080032897a,"Obniżenie świadczeń sposobem na tańsze OC Zbliżanie się momentu, w którym trzeba przedłużyć polisę OC na samochód, spędza sen z powiek zmotoryzowanym. Nic dziwnego, za ubezpieczenie pojazdu płacimy dziś około 40 proc. więcej niż w 2015 roku. Polska Izba Ubezpieczeń przekonuje, że jedyną możliwością zatrzymania tego trendu jest uregulowanie kwestii wysokości świadczeń. Poszkodowani dostają więcej, ale płacić za to muszą wszyscy. Jak wynika z danych PIU, w ubiegłym roku stawki dla kierowców za ubezpieczenie odpowiedzialności cywilnej (OC) wzrosły o blisko 40 proc. Suma ubiegłorocznych składek wyniosła prawie 11,7 mld zł wobec 8,4 mld zł w 2015 roku. Zdaniem branży tak duży wzrost był efektem kilku poprzednich lat, w których wysokość składek była stabilna, a rosła wysokość wypłat świadczeń dla poszkodowanych. Na ceny polis wpływ miało kilka czynników. We wrześniu Komisja Nadzoru Finansowego wypowiedziała się na temat standardów likwidacji szkód z OC. W efekcie zakazano obniżania ceny części zamiennych potrzebnych do naprawy o koszt amortyzacji, używania do kalkulacji cen zamienników, a także nakazano świadczenie wynajmu samochodu poszkodowanemu.  Spore koszty generują też odszkodowania związane ze śmiercią bliskiej osoby w wypadku drogowym. Zgodnie z art. 446 Kodeksu cywilnego sąd uprawniony jest do przyznania odszkodowania najbliższej rodzinie, jeśli sytuacja materialna jej członków uległa pogorszeniu z powodu śmierci ofiary wypadku oraz osobnej kwoty tytułem zadośćuczynienia za doznaną krzywdę. Nie jest ważne kryterium formalne, ale udowodnienie faktycznej relacji z ofiarą wypadku. Warto również zauważyć, że otwarta jest sprawa kwot, jakie przysługują za śmierć bliskiej osoby. Aktualnie nie ma przepisów, które regulowałyby wysokość takiego odszkodowania. Każda sprawa jest indywidualnie rozpatrywana przez sąd. Z jednej strony ma to swoje uzasadnienie. Pod względem materialnym inaczej odczuje śmierć bliskiej osoby rodzina kogoś, kto osiągał ponadprzeciętne przychody, a inaczej kogoś, kto zarabiał niewiele. Z drugiej jednak strony zupełna dowolność prowadzi do tego, że bliscy ofiar w podobnej sytuacji mogą zostać potraktowani w diametralnie odmienny sposób. Aktualnie okres przedawnienia spraw związanych z wypadkami komunikacyjnymi wynosi trzy lata. W przypadku małoletnich - dwa lata. Jeśli jednak sprawca wypadku został skazany prawomocnym wyrokiem sądu, czas, w którym można starać się o odszkodowanie, wynosi aż 20 lat. Powstaje pytanie, czy to nie za długo? Jak wyliczył Ubezpieczeniowy Fundusz Gwarancyjny, w 2016 roku na blisko 1,5 mld zł wartości odszkodowań za szkody osobowe aż 482 mln zł dotyczyły wypadków, które miały miejsce w 2008 roku lub wcześniej. To jedna z głównych przyczyn tak gwałtownego wzrostu wysokości składek OC w ciągu ostatniego roku. Mimo to z danych PIU wynika, że na koniec ubiegłego roku strata w OC przekroczyła 1 mld zł. Branża ubezpieczeniowa podkreśla, że sama nie chce zabierać głosu w kwestii dotyczącej wysokości zadośćuczynień wypłacanych poszkodowanym w wypadkach za cierpienia psychiczne. Ta kwestia powinna zostać uregulowania odgórnie, przez właściwe ku temu organy i akty prawne (obecnie podstawą prawną są wyłącznie przepisy Kodeksu cywilnego). – Ubezpieczyciele nie mają prawa do zabierania głosu w kwestii tego, ile powinno się wypłacać poszkodowanym. Rolą ubezpieczycieli jest wyłącznie przeliczenie i właściwe wyliczenie składki tak, żeby  pozostawała ona w relacji do wypłacanych świadczeń, czyli odszkodowań i zadośćuczynień. To akty prawne powinny regulować wysokość tych świadczeń – mówi Dorota Fal z Polskiej Izby Ubezpieczeń. Możliwe, że kwestie te będą niebawem uregulowane. Posłowie zrzeszeni w Parlamentarnym Zespole na rzecz Wspierania Przedsiębiorczości i Patriotyzmu Ekonomicznego przygotowują koncepcję zmiany przepisów dotyczących odszkodowań komunikacyjnych. Przewiduje ona ograniczenie listy osób, które mogą starać się o odszkodowanie za śmierć bliskich w wypadkach komunikacyjnych. W myśl proponowanych przepisów do zadośćuczynienia za śmierć w wypadku mieliby małżonek ofiary, małoletnie dzieci będące na jej utrzymaniu, rodzice – jeśli ofiarą było dziecko na ich utrzymaniu i nie pozostawało w związku małżeńskim. Na razie nie wiadomo, czy projekt będzie zawierał również maksymalne stawki kwot za śmierć bliskich osób. Źródło: Newseria.pl"
http://moto.wp.pl/w-realizacji-inwestycje-drogowe-za-ponad-81-mld-zl-6109387611060353a,"W realizacji inwestycje drogowe za ponad 81 mld zł Dobra wiadomość dla kierowców - przyspieszają prace nad nowymi drogami. W 2017 roku do użytku ma zostać oddanych 400 km nowych tras. W ramach Programu Budowy Dróg Krajowych na lata 2014-2023, z perspektywą do 2025 r., w realizacji i na etapie przetargu jest 161 inwestycji. Ich wartość to 81,1 mld zł, a łączna długość dróg to 2142 km - poinformowało Ministerstwo Infrastruktury i Budownictwa. Do użytkowania oddano już w ramach programu zadania za łączną kwotę 1,8 mld zł. Jak informuje resort, wartość wydatków w całym poprzednim programie drogowym opiewała na 77 mld zł. W sumie zawarto umowy z wykonawcami 96 inwestycji drogowych o łącznej długości ponad 1340 km, a ich wartość to 51,5 mld zł. Dodatkowo w przetargach znajduje się 65 odcinków tras o wartości 31,3 mld zł. Resort informuje, że w tym roku sieć dróg wydłuży się o 400 km. W 2016 r. do użytku oddano łącznie 125,2 km dróg krajowych o wartości 5,65 mld zł, a także 78,5 km nowych autostrad, w tym 37,3-km odcinek A1 Stryków-Tuszyn o wartości 1,4 mld zł oraz 41,2-km odcinek autostrady A4 Rzeszów-Jarosław o wartości 2,7 mld zł. Ministerstwo poinformowało, że w tym roku planowane jest podpisanie umów na budowę 580 km dróg o wartości 24 mld zł oraz ogłoszenie przetargów na ponad 200 km dróg o wartości 12 mld zł. Dla porównania w 2016 roku podpisane zostały umowy z wykonawcami na budowę 264 km dróg o wartości 10,5 mld zł. Uruchomione zostały ponadto przetargi na 98 km dróg o wartości 3,4 mld zł. Po raz pierwszy od wielu lat w budżecie państwa na 2017 r. został wygospodarowany dodatkowy miliard zł na utrzymanie i przygotowanie do realizacji kolejnych dróg krajowych. Fundusze te pozwolą na opracowanie niezbędnej dokumentacji technicznej i projektowej dla nowych inwestycji. Podkreślono, że to pierwszy tak istotny wzrost finansowania z budżetu państwa w ostatnich ośmiu latach. Jak informuje resort, wydatki z Krajowego Funduszu Drogowego na drogi krajowe systematycznie rosną od roku 2014, kiedy to wyniosły 6,73 mld zł. Rok później wzrosły one do 8,66 mld zł, a w 2016 roku - do 12,78 mld zł. Poza Programem Budowy Dróg Krajowych realizowane są inwestycje na istniejących drogach krajowych - chodzi o przebudowę skrzyżowań, budowę lewoskrętów, instalacje sygnalizacji świetlnej i oznakowania; powstają też chodniki i ścieżki rowerowe. W 2016 r. zostało ogłoszonych 140 przetargów dotyczących tych inwestycji o łącznej wartości 433 mln zł. Podpisano 113 umów na realizację o łącznej wartości 297 mln zł. W ramach programu likwidacji miejsc niebezpiecznych zakończono 46 zadań o łącznej wartości 178 mln zł. Jednocześnie do prac przygotowawczych skierowano kolejnych 101 inwestycji o szacunkowej wartości 554 mln zł. W 2016 roku realizowane były 162 remonty, na które przeznaczono z budżetu prawie 350 mln zł. Ministerstwo przypomniało, że w ramach rezerwy subwencji ogólnej, z której dofinansowywane są inwestycje na drogach krajowych i wojewódzkich w miastach na prawach powiatu, w 2016 r. na wsparcie samorządów trafiło 336 mln zł. Dzięki tym środkom dofinansowanie swoich zadań uzyskało 169 jednostek samorządu terytorialnego. W 2017 roku na ten cel przeznaczono kolejnych 336 mln zł. Program rozwoju gminnej i powiatowej infrastruktury drogowej na lata 2016-2019 zakłada przeznaczenie na dofinansowanie budowy i przebudowy dróg lokalnych 3,8 mld zł. Dzięki temu wsparciu w 2016 r. możliwa była przebudowa 1500 km, budowa ponad 300 km i remont 250 km dróg lokalnych. W ramach naboru na 2017 rok wojewodowie zakwalifikowali do dofinansowania 336 zadań na drogach gminnych oraz 205 zadań na drogach powiatowych. Jak informuje resort, dzięki staraniom rządu przyspiesza realizacja ważnych ciągów komunikacyjnych, m.in. Via Carpatia i Via Baltica, które mają strategiczny charakter dla całego regionu Europy Środkowo-Wschodniej. Ich budowa pozwoli na wykorzystanie atutu wynikającego z położenia naszego kraju i tego, że przez Polskę przebiegają międzynarodowe szlaki komunikacyjne, w tym łączące Europę Północną i Południową. Ministerstwo zdecydowało też o dokończeniu budowy drogi ekspresowej S3 do granicy z Czechami. Trasa ta pozwoli na skomunikowanie zespołu portów Szczecin–Świnoujście z południem Europy. W 2016 r. oddany do ruchu został ostatni odcinek autostrady A4, łączącej zachodnią i wschodnią granicę Polski. Podjęto też decyzję o skierowaniu do realizacji ostatniego, brakującego fragmentu A1 od Tuszyna do Częstochowy."
http://moto.wp.pl/seryjne-wyposazenie-samochodu-co-moze-zniknac-a-co-sie-pojawi-6109132507682433a,"Seryjne wyposażenie samochodu: co może zniknąć, a co się pojawi? Z biegiem lat zmieniają się prawne wymagania co do fabrycznego wyposażenia nowych samochodów i oczekiwania klientów w tym względzie. Co w najbliższych latach pojawi się w nowych autach, a co z nich zniknie? W Parlamencie Europejskim trwają prace nad projektem zmiany przepisów regulujących homologację nowych modeli samochodów. Wśród wielu umieszczonych tam zapisów nie ma takiego, który obligowałby producentów do wyposażania samochodów w złącze OBD. Jeśli przepisy w takim kształcie wejdą w życie, może to oznaczać, że w ciągu kilku lat OBD stanie się rzadkością w nowych autach.  Dla klientów będzie to oznaczało wzrost kosztów naprawy samochodów. Dziś to właśnie dzięki podłączeniu przez OBD niezależni mechanicy mogą dokładnie prześwietlić samochody klientów. Producenci oprzyrządowania dla warsztatów oferują stacje diagnostyczne, które są w stanie współpracować z wieloma markami i modelami aut. Jeśli zabraknie złącza OBD, komunikacja pomiędzy mechanikiem a pojazdem będzie odbywać się bezprzewodowo.  Polskie Stowarzyszenie Dystrybutorów Części Motoryzacyjnych obawia się, że mogłoby to doprowadzić do sytuacji, w której kody błędów dałoby się odczytać wyłącznie, dysponując urządzeniem mającym połączenie z serwerem producenta. W praktyce możliwe byłoby to więc tylko w autoryzowanym centrum obsługi. Na razie zniknięcie łącza OBD nie jest jeszcze przesądzone. Jak będzie, pokażą najbliższe miesiące.  Od 31 marca 2018 roku wszystkie nowe samochody będą musiały być wyposażone w system eCall, który w razie wypadku samodzielnie skontaktuje się z numerem alarmowym 112 i przekaże informację o zdarzeniu. W formie komunikatu MSD poda również najważniejsze dane, takie jak liczbę pasażerów w czasie wypadku, dokładne położenie samochodu, markę i model auta wraz z numerem VIN, a także informację, czy komunikat został wysłany automatycznie przez samochód czy ręcznie przez pasażerów. Szacuje się, że system eCall, przyspieszając zjawienie się służb ratunkowych na miejscu wypadku, w Europie może rocznie ocalić życie 2,5 tys. osób.  Kolejnym systemem, który od 2018 roku stanie się obowiązkowy w samochodach, jest ogranicznik prędkości. ISA, czyli Inteligent Speed Assistance, to system, który po włączeniu rozpoznaje znaki drogowe dotyczące ograniczenia prędkości i nie pozwala kierowcy jeździć szybciej, niż one wskazują.  Samochód wyposażony w takie urządzenie potrafi wykryć niepoprzedzone włączeniem kierunkowskazu zbliżenie się do granicy pasa ruchu i powiadamia o tym fakcie kierowcę. Mogą być to sygnały dźwiękowe i wizualne bądź wibracje odczuwalne na kierownicy. System jest szczególnie przydatny na autostradach i drogach szybkiego ruchu, gdzie podczas dłuższej jazdy łatwo o dekoncentrację. Całkiem możliwe, że z czasem do Europy zawitają rozwiązania znane z USA. Od 1 maja 2018 roku wszystkie samochody za oceanem będą musiały być wyposażone w kamerę cofania. Potrącenie podczas wykonywania tego manewru jest w USA przyczyną około 200 zgonów rocznie.  Od 1 października 2022 roku większość aut sprzedawanych w USA będzie miała na wyposażeniu również system zapobiegania kolizjom. W tej sprawie porozumiały się najważniejsze marki obecne na tamtejszym rynku, czyli Audi, BMW, FCA, Ford, General Motors, Honda, Hyundai, Jaguar Land Rover, Kia, Maserati, Mazda, Mercedes, Mitsubishi, Nissan, Porsche, Subaru, Tesla, Toyota, Volkswagen oraz Volvo. Europejski katalog obowiązkowego wyposażenia samochodów z pewnością wciąż będzie się rozszerzał. Dla klientów oznacza to nie tylko wyższy poziom bezpieczeństwa, ale także droższe samochody."
http://moto.wp.pl/dziejesiewmoto-uderzenie-pioruna-brak-kultury-i-pirat-drogowy-6109115351410817a,"#dziejesiewmoto: uderzenie pioruna, brak kultury i pirat drogowy Pioruny trafiają w najwyższe nieruchome punkty? Jak się okazuje nie zawsze. Przekonał się o tym kierowca widoczny na filmie, którym otwieramy dzisiejsze zestawienie. Choć całość wyglądała niebezpiecznie, to na szczęście nikomu się nic nie stało. Na kolejnym filmie można zobaczyć, że kierowcy mają jeszcze wiele do nauczenia się w kwestii kultury na drodze i przepuszczania pieszych. Na koniec pokazujemy ""wyczyn"" 42-letniego pirata drogowego, który jechał ponad 180 km/h, mając 2,8 prom. alkoholu we krwi i nie posiadając prawa jazdy, które mu wcześniej zabrano."
http://moto.wp.pl/diesle-znikna-po-2020-roku-to-coraz-bardziej-prawdopodobne-6100584606024833a,"Diesle znikną po 2020 roku? To coraz bardziej prawdopodobne Jeszcze kilka lat temu diesle były w natarciu. Reklamowano je jako ekologiczne, nowoczesne, oszczędne i oferujące świetne osiągi. Jednak był to jedynie obraz kreowany przez producentów i urzędników wymyślających przepisy pod silniki wysokoprężne. Teraz diesle nie mają dobrej prasy, a zmieniające się prawo może oznaczać, że już za kilka lat produkcja takich jednostek napędowych przestanie być opłacalna. Wraz z rozwojem napędów alternatywnych i zaostrzeniem przepisów dotyczących emisji spalin silniki Diesla zaczną znikać – uważa Hakan Samuelsson, szef Volvo. Jego zdaniem śmierć jednostek wysokoprężnych nastąpi już po 2020 roku. Przepisy dotyczące emisji spalin opierane były przede wszystkim o emisję CO2. Jeśli chodzi o ten parametr, to faktycznie nowoczesne silniki wysokoprężne wypadają bardzo dobrze - często lepiej od benzynowych i dlatego cały czas są dobrą alternatywą. Czy to z powodu, że producenci muszą uzyskiwać określone średnie wartości emisji dwutlenku węgla, czy dlatego, że w wielu krajach podatek drogowy obliczany jest na podstawie tego parametru. Jednak po aferze związanej z oszukiwaniem podczas testów emisji przez Volkswagena, uważniej przyjrzano się obowiązującym przepisom. Przede wszystkim laboratoryjne testy nie odpowiadają rzeczywistemu użytkowaniu samochodów. Do tego coraz większą uwagę zwraca się na emisję dużo bardziej trujących tlenków azotu (NOx), a pod tym względem diesle wypadają dużo gorzej od silników benzynowych. Samuelsson tłumaczy, że jest wykonalne, aby jednostki wysokoprężne emitowały podobne ilości NOx co ich benzynowe odpowiedniki, ale byłoby to bardzo drogie. Już dziś nowoczesne diesle są dużo bardziej kosztowne w produkcji, a dalsze ich komplikowanie wpłynie na dalszy wzrost cen, a dodatkowo będzie wpływało na awaryjność i wydatki ponoszone na ewentualne naprawy. To oznacza, że takie silniki po prostu nie będą się opłacać. Niższe zużycie paliwa nie będzie rekompensować wyższej ceny zakupu i utrzymania. Zmieniające się przepisy i propozycje zakazu jazdy samochodami z silnikami wysokoprężnymi w niektórych miastach powodują, że zainteresowanie takimi autami spada. Nawet w Polsce, gdzie takie czynniki jeszcze nie są brane pod uwagę, tylko 30 proc. kupowanych nowych samochodów posiada silniki wysokoprężne. Odwrót od diesli widać też na rynku wtórnym. Wszystko dlatego, że trzeba pokonywać spore dystanse, aby taka inwestycja się zwróciła, a do tego pojawia obawa przed kosztownymi awariami. Ostatecznym gwoździem do trumny diesli może być rozwój napędów alternatywnych, czyli hybryd i samochodów elektrycznych. Wraz ze wzrostem ich wydajności i spadkiem cen stają się konkurencją dla silników wysokoprężnych. Mowa tu szczególnie o hybrydach, które może na trasie są nieco mniej ekonomiczne, ale już w mieście, podczas korków i na krótkich dystansach, zdecydowanie wygrywają – w takich warunkach zapewniają niższe zużycie paliwa, nie przeszkadza im taka jazda, a do tego są mniej awaryjne. Może rok 2020 jest nieco zbyt bliską datą i diesle nie znikną nagle z rynku, ale można się spodziewać tego, że ich popularność cały czas będzie spadać. Tym bardziej, że nie tylko Volvo, ale również inne marki jak Volkswagen, które jeszcze niedawno stawiały na diesle, teraz się z tego wycofują i inwestują w technologie hybrydowe i elektryczne. Hakan Samuelsson zapowiedział, że szwedzka marka w 2019 roku wprowadzi do sprzedaży swój samochód elektryczny, a do 2025 roku wszystkie jej modele będą miały odmiany o takim napędzie."
http://moto.wp.pl/unia-europejska-chce-ostrzejszych-przepisow-dla-nowych-aut-to-gwozdz-do-trumny-diesli-6109089752230017a,"Unia Europejska chce ostrzejszych przepisów dla nowych aut. To gwóźdź do trumny diesli Emisja trujących tlenków azotu (NOx) przez silniki Diesla jest w rzeczywistości wielokrotnie wyższa niż wynika to z prób laboratoryjnych. Z tego powodu przedstawiciele Parlamentu Europejskiego proponują daleko idące zmiany w przepisach. W efekcie może to doprowadzić do zniknięcia silników wysokoprężnych z rynku. Parlamentarzyści zwracają uwagę, że dotychczasowe testy emisji spalin nie odpowiadały rzeczywistym warunkom, a tlenki azotu są jednym z najbardziej znaczących substancji zatruwających powietrze w miastach i przyczyniających się do chorób oraz śmierci. Dlatego proponują radykalne zmiany. Przede wszystkim nowe testy powinny odpowiadać rzeczywistym warunkom użytkowania samochodów. Co więcej, zgodnie z propozycją miałyby zmieniać się losowo, aby uniemożliwić stosowanie systemów oszukujących pomiary, jak ten wykorzystywany przez Volkswagena. Same ośrodki testowe nie powinny być opłacane przez producentów samochodów, tylko przez państwa członkowskie UE, które to będą pobierać opłaty od koncernów motoryzacyjnych. W ten sposób ma być zerwana zależność badających emisję spalin od firm samochodowych. Zaproponowano też, że na producentów, którzy będą oszukiwać podczas testów, będzie nakładana kara w wysokości 30 tys. euro od każdego pojazdu. Kontrolowane mają być też samochody już jeżdżące po drogach. Jako komisarz odpowiedzialny za tę tematykę, Elżbieta Bieńkowska przyznała, że nowe przepisy doprowadzą w końcu do wycofania silników wysokoprężnych ze sprzedaży. 
– Diesle nie znikną z dnia na dzień, ale jest całkiem pewne, że znikną szybciej, niż się spodziewamy – powiedziała Bieńkowska. Jest to potwierdzenie opinii, którą wyraził Hakan Samuelsson, szef Volvo. Jego zdaniem śmierć jednostek wysokoprężnych nastąpi już po 2020 roku. Choć silniki Diesla są oszczędne, to emitują też sporo trujących tlenków azotu. Jak tłumaczy Samuelsson, dostosowanie konstrukcji do nowych wymagań jest możliwe, ale nieopłacalne. Komplikacja silników jeszcze znacząco podniosłaby ich ceny, a to z kolei spowodowałoby, że diesle przestaną być opłacalne. Z powodu większego skomplikowania konstrukcji wpływających na koszt wytworzenia i utrzymania diesle już są w odwrocie, a po zaostrzeniu przepisów trend ten się jeszcze pogłębi. Z tego powodu faktycznie wizja śmierci silników wysokoprężnych w samochodach osobowych może nie być przesadzona. Może 2020 rok wymieniany przez Samuelssona to mało realna data, ale w ciągu najbliższych 10 lat możemy się spodziewać wielkiego odwrotu diesli."
http://moto.wp.pl/spadki-cen-na-stacjach-powoli-wyhamowuja-6108769175676545a,"Spadki cen na stacjach powoli wyhamowują W tym tygodniu ponownie średnie  ceny wszystkich paliw spadły, jednak warto zauważyć, że dynamika zmian się zmniejszyła. Czy niebawem pojawią się podwyżki?  Benzyna 95-oktanowa kosztuje obecnie średnio 4,56 zł/l, czyli o 3 grosze mniej niż przed tygodniem. Również mniej popularna benzyna 98 potaniała średnio o 2 grosze. Kierowcy za litr tego paliwa muszą zapłacić średnio 4,89 zł.  W przypadku oleju napędowego obniżka wyniosła 4 grosze, podobnie jak przed tygodniem. Średnia cena diesla uplasowała się na poziomie 4,41 zł/l. Najmniej potaniał autogaz, tylko o 1 grosz. Obecnie kosztuje on przeciętnie 2,14 zł/l.  Patrząc na sytuację na rynku hurtowym w ostatnim czasie, gdzie paliwa odnotowują podwyżki cen, można przypuszczać, że przełoży się ona również na detal. Jeśli tendencja ta się utrzyma, to możliwość wzrostu cen paliw na stacjach jest wysoce prawdopodobna - ale zapewne dopiero za kilka dni i nie powinno to budzić obaw przed świątecznymi wyjazdami.  Na Górnym Śląsku w tym tygodniu można zatankować najtaniej benzynę 95-oktanową oraz diesla. Średnie ceny tych paliw wyniosły tam odpowiednio 4,48 zł i 4,33 zł/l. W województwie dolnośląskim, wielkopolskim i śląskim kierowcy zapłacą najmniej za benzynę 98, przeciętnie 4,80 zł/l. Najtańsza cena autogazu odnotowana została w  województwie świętokrzyskim i wyniosła 2,03 zł/l. Źródło: e-petrol.pl/Information Market S.A."
http://moto.wp.pl/w-warszawie-ruszy-najwieksza-usluga-carsharingu-w-polsce-flota-bedzie-liczyc-300-samochodow-6108755395880577a,"W Warszawie ruszy największa usługa carsharingu w Polsce. Flota będzie liczyć 300 samochodów Firma Panek uruchamia w Warszawie największą flotę samochodów, które będzie można wypożyczać na minuty lub godziny. Wszystkie 300 aut to będą Toyoty Yaris Hybrid, czyli modele typowo miejskie. Będzie to też jedna z największych flot hybrydowych w kraju. Nowa usługa ruszy już w połowie kwietnia – na początku w fazie testowej. W sprawdzaniu nowej usługi carsharingu weźmie 3000 kierowców. Testerzy muszą mieć prawo jazdy od co najmniej roku i kartę płatniczą. Jednak cała usługa będzie dla nich darmowa – łącznie z parkowaniem w miejskiej strefie płatnego parkowania. Każdy otrzyma pakiet minut i kilometrów do wykorzystania. Termin zapisów mija 12 kwietnia. – Szukamy osób, które będą jeździć naszymi autami i opowiedzą o swoich wrażeniach – wyjaśnia Katarzyna Panek, rzeczniczka prasowa firmy. – Dla nas wartością są opinie testujących i ich sugestie. Być może zainspirują nas i wprowadzimy do usługi coś, czego wcześniej nie zakładaliśmy. Samochody zaparkowane będą na terenie miasta i widoczne w aplikacji mobilnej. Żeby auto wypożyczyć, należy jedynie odnaleźć je na mapie, zarezerwować, potem otworzyć smartfonem i ruszać w drogę. Pojazd zwrócić można w każdym miejscu na terenie miasta, gdzie parkowanie jest dozwolone, wystarczy zamknąć samochód smartfonem, żeby stał się dostępny dla innych użytkowników. Po okresie próbnym system zostanie udostępniony wszystkim chętnych i zostaną wprowadzone opłaty. Użytkownik ma płacić za czas i dystans – 50 gr za każdą minutę jazdy i 50 gr za kilometr. Cała flota będzie się składać z 300 identycznych samochodów. Będą to miejskie Toyoty Yaris Hybrid. Napęd hybrydowy, który jest najbardziej oszczędny w warunkach miejskich, został wybrany ze względu na niskie zużycie paliwa i mniejszą emisję spalin. Toyoty z napędem hybrydowym o mocy 100 KM mają wyposażenie Premium z pakietem City, zawierającym m.in. automatyczną skrzynię w standardzie, przednie lampy przeciwmgielne, podgrzewane lusterka zewnętrzne i kamerę cofania. Ponadto są wyposażone w 7 poduszek powietrznych, system wspomagający pokonywanie podjazdu, automatyczną klimatyzację i system multimedialny z ekranem dotykowym."
http://moto.wp.pl/5-kwietnia-to-dzien-grzecznosci-za-kierownica-jakimi-kierowcami-sa-polacy-6108706331588225a,"5 kwietnia to Dzień Grzeczności za Kierownicą. Jakimi kierowcami są Polacy? Ponad 80 proc. kierowców deklaruje, że przynajmniej raz w tygodniu widują agresywne zachowania na drogach, a ponad 30 proc. przyznaje, że im samym zdarzają się takie zachowania - wynika z badań Instytutu Transportu Samochodowego. Używanie klaksonu, wyzwiska, krzyk, wymachiwanie pięściami czy pokazywanie niecenzuralnych gestów - to niestety nasza drogowa codzienność. W skrajnych sytuacjach dochodzi do bójek na jezdni. Czy musi tak być? 5 kwietnia to Dzień Grzeczności za Kierownicą. Zainicjowana we Francji kampania ma już wieloletnią tradycję, a jej celem jest zwrócenie uwagi na rolę emocji i dobrych obyczajów u kierujących pojazdami. - Z badań przeprowadzonych przez Instytut Transportu Samochodowego wynika, że ponad 80 proc. kierowców deklaruje, że przynajmniej raz w tygodniu zdarza im się obserwować agresywne zachowania na drogach, tj. oślepianie światłami, niebezpieczne zmiany pasa ruchu lub wyprzedzanie, zajeżdżanie drogi, jazdę ""na zderzaku"", nadużywanie klaksonu, ruszanie z piskiem opon, krzyki, obelgi itp. Jednocześnie tylko niewiele ponad 30 proc. badanych przyznaje, że im samym zdarzają się takie zachowania, podkreśla - mówi dr Ewa Odachowska, psycholog z Instytutu Transportu Samochodowego. - Agresja na drodze może mieć wiele źródeł, począwszy od typu temperamentu predysponującego do takich zachowań, poprzez brak umiejętności radzenia sobie ze stresem i emocjami, a skończywszy na przeżywaniu osobistych napięć, mających swój wyraz w zachowaniu - dodaje psycholog. Mieszkańcy krajów z południa Europy postrzegani są za pełnych temperamentu i ekspresji w wyrażaniu emocji. Za ich przeciwieństwo uważani są kierowcy np. z północnej części Europy. Polskim kierowcom bliżej jest jednak do tych pierwszych m.in. z uwagi na tradycję naginania zasad uwarunkowaną historią.  Czy to rzeczywiście problem polskich dróg? Wydaje się, że tak. W 2014 roku policja zainicjowała akcję „Stop agresji drogowej”. W jej ramach na stronie internetowej każdej wojewódzkiej komendy utworzono zakładkę, za pomocą której można przesłać mundurowym zarejestrowany przez siebie materiał wideo przedstawiający niebezpieczne zachowanie na drodze. Choć rejestratory jazdy ma niewielu kierowców, w pierwszym pełnym roku akcji na policyjne skrzynki trafiło 7 tys. materiałów wideo. Byłoby ich zapewne więcej, gdyby nie ograniczenia techniczne. W przypadku niektórych komend można było wysyłać pliki o maksymalnej wadze 10 czy 20 MB. Policyjne archiwa pełne są przykładów ekstremalnie agresywnych zachowań na drodze. W 2015 roku w Wilanowie kłótni z innym kierowcą nie wytrzymał 31-letni Andrzej K., który w pewnym momencie wyciągnął pistolet na śrut i ostrzelał samochód swojego antagonisty. Na szczęście nikomu nic się nie stało. W sierpniu 2016 roku zakończyła się sprawa kierowcy hondy CR-V, który pobił innego kierowcę dlatego, że ten zajechał mu drogę. Mężczyzna, który już wcześniej był karany za rozboje, trafił do więzienia na 8 miesięcy. Jak przekonuje policja, nie mniej niebezpieczne niż takie akty użycia bezpośredniej przemocy mogą być nieodpowiedzialne zachowania kierowców funkcjonujących w stresie. Jazda „na zderzaku” poprzedzającego samochodu tylko dlatego, że chcemy, żeby inny kierowca jechał szybciej, może mieć opłakane skutki. Jeszcze poważniejsze mogą być następstwa próby odgrywania się na uczestnikach ruchu, którzy - przynajmniej w naszym mniemaniu - zawinili nam na drodze ekspresowej czy autostradzie. Zdarza się, że kierowca po wyprzedzeniu takiego winowajcy nagle hamuje, sprowadzając ryzyko powstania karambolu. Niezwykle niebezpieczne jest również przyspieszanie, gdy inny kierowca próbuje nas wyprzedzić.  Dekalog kulturalnego kierowcy"
http://moto.wp.pl/ferrari-458-spider-zabrane-mafii-sluzy-jako-radiowoz-6108695664826497a,"Ferrari 458 spider zabrane mafii służy jako radiowóz Wśród rzeczy skonfiskowanych mafii przez włoską policję znalazło się ferrari 458 spider. Funkcjonariusze postanowili wykorzystać ten samochód do pracy i został on radiowozem lokalnej policji w Mediolanie. Supersamochód został skonfiskowany we wrześniu 2015 roku i na podstawie obowiązujących we Włoszech przepisów dotyczących walki z przestępczością zorganizowaną przeszedł na własność policji. Jest to jeden z 30 samochodów i trzech motocykli, które w ten sposób trafiły do służby i mają pomóc w walce z przestępczością. Ferrari 458 spider trafiło do funkcjonariuszy w Mediolanie. Firma Carrozzeria Marazzi di Caronno Pertusella, która od lat przystosowuje samochody do pracy w policji, za darmo okleiła superauto w odpowiednie barwy oraz zamontowała cały wymagany prawem osprzęt. W ten sposób ferrari stało się pełnoprawnym radiowozem. Jedynym kosztem dla służb było zarejestrowanie pojazdu. Jak tłumaczy Antonio Barbato z policji w Mediolanie, teraz samochód otrzyma nowy cel. Nie będzie on zwykłym radiowozem, nie będzie też służył do pościgów, tylko ma działać edukacyjnie. Policyjne ferrari 458 spider ma pokazać młodzieży, że przestępstwo nie popłaca, gdyż służby i tak zabierają przestępcom to, co sobie kupią za nieuczciwie zdobyte pieniądze. W ciągu roku policja z Mediolanu spotyka się z ponad 55 tys. dzieci w celach edukacyjnych i skonfiskowane ferrari ma być tu ważnym wsparciem ich przekazu."
http://moto.wp.pl/nowy-opel-insignia-country-tourer-alternatywa-dla-suv-a-6108722066258049a,"Nowy Opel Insignia Country Tourer: alternatywa dla SUV-a Druga generacja Opla Insignii, podobnie jak pierwsza odsłona, będzie też oferowana jako uterenowione kombi Country Tourer. Model ten trafi do salonów jesienią. Opel Insignia Country Tourer oferuje kilka rzeczy, które mają poprawić właściwości jazdne poza asfaltem. Przede wszystkim jest to o 20 mm większy prześwit. Samochód jest standardowo wyposażony w napęd na cztery koła i nowe pięciowahaczowe tylne zawieszenie. Opel chwali się też dopracowanymi mechanizmami różnicowymi, które mają zapewnić właściwe przekazywanie momentu obrotowego w każdej sytuacji – nie tylko na śliskiej nawierzchni, ale też np. podczas dynamicznej jazdy na zakręcie. Uterenowiona Insignia otrzyma trzy tryby jazdy: Standard, Sport i Tour. Zmieniają one charakterystykę amortyzatorów, pracę kierownicy i przepustnicy oraz moment zmiany biegów w przypadku 8-biegowej skrzyni automatycznej. Samo adaptacyjne zawieszenie, na podstawie danych z czujników, dostosowuje swoją pracę do warunków drogowych. Dodatki stylistyczne nadwozia to swojego rodzaju klasyka gatunku. Oznacza to osłonę z czarnego plastiku dookoła dolnej części całej karoserii oraz srebrne elementy na dole obu zderzaków. Wraz z premierą Insignii Country Tourer ruszy program Opel Exclusive, który zaoferuje dodatkowe 15 kolorów lakieru, nowe wzory felg i wersje skórzanej tapicerki. Co więcej, na podstawie próbki dostarczonej przez klienta będzie można odtworzyć i zamówić dowolny kolor nadwozia. Poza tymi zmianami Opel Insignia Country Tourer będzie oferował wszystko to, co znajdziemy w standardowym modelu. Oznacza to lżejsze i bardziej przestronne nadwozie niż u poprzenika, który był po prostu ciasny. Np. bagażnik po złożeniu tylnych oparć (dzielonych 40/20/40) pomieści 1665 l. Od strony technologicznej Opel rozwinął swój firmowy system diodowych świateł adaptacyjnych – pod każdym kloszem znalazło się 16 działających niezależnie LED-ów. Do tego oferowany jest system kamer 360 stopni, adaptacyjny tempomat i zestaw systemów elektronicznych poprawiających bezpieczeństwo. System multimedialny został wyposażony w funkcje Apple CarPlay i Android Auto. Oficjalna premiera Opla Insignii Country Tourer będzie miała miejsce podczas salonu samochodowego we Frankfurcie w połowie września. Do dilerów auto trafi chwilę później. Jednak zamawiać ten model będzie można już od czerwca."
http://moto.wp.pl/peugeot-3008-bedzie-mial-300-konna-wersje-gt-6108065496016513a,"Peugeot 3008 będzie miał 300-konną wersję GT Peugeot 3008, który został europejskim samochodem roku 2017, doczeka się sportowej odmiany. Jednak nie będzie to model pokroju 308 GTI, tylko auto hybrydowe. Mimo to mocy nie zabraknie. Hot-hatche segmentów B i C przeżywają rozkwit. Większość modeli ma dziś sportowe wersje, a nie brakuje też takich, które mają ich kilka (np. Volkswagen Golf czy Ford Focus). Jednak wśród SUV-ów (mimo iż litera „S” w tym skrócie oznacza „sport”) jest to rzadkość. Zmienić chce to Peugeot. Laurent Blanchet, odpowiedzialny za produkt we francuskiej marce, w rozmowie z brytyjskim „Auto Express” potwierdził, że w przygotowaniu jest najmocniejsza wersja modelu 3008. Przede wszystkim wiadomo, że będzie to hybryda typu plug-in, w której przednią oś będzie napędzać benzynowy turbodoładowany silnik 1.6 THP, a tylną jednostka elektryczna. Łącznie układ ma oferować „mniej więcej 300 KM”. Blanchet odniósł się do spekulacji związanych z nazwą tego modelu. Wyjaśnił, że oznaczenie GTI na razie zarezerwowane jest dla sportowych hatchbacków, a do nastawionego również na oszczędność hybrydowego Peugeota 3008 ono nie pasuje. Zamiast tego firma najpewniej użyje nazwy GT. Niezależnie od oznaczenia na klapie bagażnika po 300-konnym kompaktowym SUV-ie można się spodziewać bardzo dobrych osiągów. 100 km/h na liczniku powinno się pojawiać w czasie krótszym niż 6 sekund. Niestety Peugeot 3008 GT najwcześniej zadebiutuje dopiero za dwa lata. Trzeba przy tym zaznaczyć, że będzie to jedna z wielu hybryd typu plug-in, które mają trafić do oferty francuskiej marki."
http://moto.wp.pl/hyundai-kona-koreanczycy-zapowiedzieli-swojego-najmniejszego-suv-a-6108051856414337a,"Hyundai Kona – Koreańczycy zapowiedzieli swojego najmniejszego SUV-a Coraz większa liczba producentów samochodów wprowadza do swojej oferty SUV-y segmentu B i Koreańczycy nie chcą zostać w tyle. Hyundai właśnie przedstawił pierwsze zdjęcie zapowiadające model Kona. Podobnie jak w przypadku Santa Fe i Tuscona, również w przypadku najmniejszego SUV-a jego nazwa ma geograficzne korzenie. Kona to region znajdujący się na największej wyspie Hawajów. Jednak nowy Hyundai skierowany będzie przede wszystkim do europejskich klientów i ma pomóc koreańskiemu koncernowi w walce na Starym Kontynencie. Pierwsze zdjęcie prezentuje jedynie klosz przednich świateł, ale już widać, że Kona będzie się różnić stylistycznie od pozostałych modeli Hyundaia. W komunikacie koreańskiej marki czytamy, że projekt tego samochodu ma zapowiadać kierunek, jakim podążą kolejne generacje jej SUV-ów. Na razie niewiele wiadomo o Hyundaiu Kona. Producent jednak już zapowiada, że przy jego tworzeniu postawiono na wrażenia z jazdy. Czy faktycznie mały SUV będzie posiadał sportową charakterystykę? Raczej należy spodziewać się pewnego kompromisu - w końcu od wyżej zawieszonego samochodu do miasta klienci oczekują raczej komfortu niż bezkompromisowych osiągów. Hyundai chwali się też tym, że Kona będzie posiadać najbardziej przestronne wnętrze w swojej klasie. Jeszcze nie wiadomo, kiedy Hyundai Kona trafi do sprzedaży, ale więcej powinniśmy dowiedzieć się już niedługo. Model ten będzie konkurował z autami takimi jak Nissan Juke, Opel Mocca, Renault Captur czy Toyota C-HR. Jeszcze w 2017 roku swojego przedstawiciela segmentu miejskich SUV-ów pokaże też siostrzana Kia. Można się spodziewać, że mimo innego wyglądu oba modele będą do siebie bardzo zbliżone technologicznie."
http://moto.wp.pl/nowy-volkswgen-golf-po-liftingu-2017-odkrywamy-zmiany-w-nowosci-z-niemiec-6107374284379777a,"Nowy Volkswgen Golf po liftingu (2017) - odkrywamy zmiany w nowości z Niemiec W pewnym sensie to rewolucja – Volkswagen zarzeka się, że jeszcze nigdy w swojej historii nie przeprowadził w połowie żywota generacji Golfa tak szeroko zakrojonej modernizacji. Nawet jeśli z zewnątrz tego prawie nie widać, nie oznacza to, że mamy niemieckiemu koncernowi w tym przypadku nie wierzyć. Oto nowy Golf. Naprawdę. Możecie powiedzieć – „no tak, taki nowy, bo ma dodaną jedną listwę i przyozdobione światła”. I po części tak jest. Z zewnątrz dobrze już znana bryła siódmej odsłony Golfa nie przeszła znaczących zmian, choć jak na Volkswagena, jest ich i tak sporo. Przeprojektowano trochę przedni zderzak, wzbogacając go o chromowaną listwę. Największym wyróżnikiem są nowe lampy, wykonane w całości w technologii LED. Te z przodu układają się z każdej strony w kształt dwóch liter C, stanowiących przedłużenie linii grilla – to motyw znany już między innymi z modeli Touareg i Arteon, który stopniowo ma stać się znakiem rozpoznawalnym Volkswagena i przekonać nas, że niemieckie auta też mogą mieć cokolwiek wspólnego z polotem. Można się podśmiewywać z zachowawczego podejścia Niemców do designu, ale trzeba przyznać, że po raz kolejny taki minimalny retusz wystarczył, by zachować świeży, nowoczesny wygląd. Dobre wrażenie kontynuowane jest z tyłu, gdzie obok przeprojektowanego zderzaka ciężar misji odmładzania ponownie przyjęły lampy. Teraz ich atrakcyjna grafika wyrzeźbiona z diod LED jest standardem we wszystkich wersjach modelu, natomiast chcący wydać dodatkowe pieniądze na lepszy efekt, będą mogli to zrobić zaznaczając w konfiguratorze opcję „pływających kierunkowskazów”, znanych dotychczas z modeli Audi (i Pontiaca Trans Am z serialu Nieustraszony). Przeprowadzony facelifting jest zresztą w dużej mierze właśnie takim uaktualnieniem o funkcje i elementy wyposażenia, które pojawiły się z czasem także w innych zakątkach Grupy Volkswagen – a to w Audi, a to w nowych Skodach (jak na przykład równolegle modernizowanej bliźniaczej Octavii). Musiały tu w końcu także dotrzeć te wszystkie mądre systemy autonomicznej jazdy, które samodzielnie kierują samochodem w korku (utrzymując kierunek jazdy i bezpieczną odległość od innych użytkowników ruchu, włącznie z wymijaniem przeszkód), pomagają w cofaniu z przyczepą (system ten można wybrać już także w Passacie i Skodzie Kodiaq) i zatrzymują pojazd, gdy kierowca jest niezdolny do dalszej jazdy. Utrzymywanie pasa ruchu, automatyczne awaryjne hamowanie czy samodzielne parkowanie to już przy tym taka oczywistość, że chyba nie trzeba o tym wspominać. Wielkich zmian nie doczekamy się także w środku, ale te, które nastąpiły, wnoszą przyjemny powiew świeżości, nawet jeśli w gruncie rzeczy są to właściwie tylko dwa (i to opcjonalne) elementy. Pierwszym z nich jest znany już z Passata zestaw wskaźników deski rozdzielczej w formie interaktywnego ciekłokrystalicznego wyświetlacza o przekątnej aż 12,3 cala. Rozwiązanie zwane Active Info Display nie jest tylko bajerem, a rzeczywiście pozytywnie wpływa na poprawę czytelności i ergonomii obsługi pojazdu, jednocześnie lepiej wyglądając i będąc w stanie przekazać więcej informacji niż tradycyjny zestaw zegarów (włącznie z mapą nawigacji). Jeśli myśleliście, że taki kombajn może już pozostawić centralny ekran bezużytecznym, nic bardziej mylnego – tam Volkswagen dopiero zaszalał, przygotowując trzy różne nowe zestawy informacyjno-rozrywkowe: Composition Colour z ekranem o przekątnej 6,5 cala, Composition Media (8 cali) i topowego Discovery Pro z dużym ekranem o przekątnej 9,2 cala. Ten ostatni to całkiem nowa rzecz w Volkswagenie, która trafia do Golfa równolegle z debiutem w nowym modelu Arteon. Znane z dotychczasowych Volkswagenów menu zostało całkowicie zreorganizowane i wprowadzono do niego nowe opcje. Jedną z nich jest stosowana po raz pierwszy w tym segmencie funkcja obsługi gestami – czy raczej, jednym gestem, bo póki co system rozumie tylko machnięcie ręką, sygnalizujące zmianę stacji radiowej lub zdjęcia w przeglądarce grafik. Menu wykorzystuje także połączenie z internetem dla całego wachlarza nowych informacji, które uprzyjemniają podróż samochodem i pozwalają ją lepiej zaplanować: teraz system Car-Net dostarcza bieżące informacje drogowe, prognozę pogody, aktualne ceny paliw na okolicznych stacjach, dodatkowe cele specjalne w nawigacji, jak atrakcje turystyczne i zabytki. Nie mogło oczywiście zabraknąć też funkcji połączenia z telefonem, która przenosi menu iPhone’a albo telefonu z Androidem na wyświetlacz centralny, umożliwiając korzystanie z jego funkcji.  Słowem – Golf jest bogatszy o wszystkie te opcje, które docenią osoby lubiące techniczne nowinki, bo jeśli się przełamać, to** rzeczywiście ułatwiają one życie**. W przypadku najdroższego systemu nawigacyjnego Discovery Pro jest też jednak jedna zmiana, która życie utrudnia – żeby system wyglądał nowocześniej i bardziej okazale, całkowicie wyeliminowano z niego pokrętła i przyciski, pozostawiając tylko gładką taflę szkła ekranu. Z ergonomicznego punktu widzenia to poważny krok wstecz, utrudniający takie podstawowe czynności jak przyciszenie zestawu audio bądź przybliżenie mapy. Taka cena elegancji – przed face liftingiem czy po, Golf siódmej generacji ma może i jedną z najsmutniejszych kabin w segmencie, ale i robiących zdecydowanie najbardziej jakościowe wrażenie, sugerujące wykorzystanie porządnych materiałów, solidnego wykonania i starannego wykończenia. Tu się nic nie zmienia – na rynku pojawiają się coraz bardziej szokujące czy innowacyjne nowości, ale to Golf niezmiennie pozostaje w czołówce sprzedaży dzięki przemyślanemu projektowi o ponadczasowej estetyce. To dalej ten sam Golf z dobrą widocznością, pojemnym bagażnikiem i może nie wciągającym, ale poprawnym modelem prowadzenia, stanowiącym optymalny kompromis pomiędzy komfortem resorowania a dynamicznymi właściwościami.  Choć w samym podwoziu nie dokonano zmian, to prawdziwa rewolucja zaszła pod maską. W gruntownie przekształconej palecie znalazło się w sumie czternaście wariantów napędowych, od trzycylindrowego 1.0 TSI o mocy 85 KM do wzmocnionego do 310 KM 2.0 TSI Golfa R, który od razu także debiutuje w swojej odmłodzonej formie razem z pochodnymi GTI, GTD, GTE, Alltrack i elektrycznym e-Golfem. Największą nowością jest debiut strategicznie ważnej jednostki 1.5 TSI o mocy 130 lub 150 KM, która odrzucając downsizing zastępuje mniejszy silnik 1.4 TSI. A przynajmniej zastąpi go od początku maja, więc w myśl trochę niezrozumiałej polityki „pierwszy wypust” Golfów napędzany jest jeszcze schodzącą ze sceny jednostką 1.4 TSI. Na test nowego silnika przyjdzie nam więc jeszcze poczekać, ale i bez niej Golf przeszedł już dość zmian, by móc tu mówić o zauważalnym postępie. Kompaktowy bestseller Volkswagena pozostaje dokładnie tym, czym oczekujemy, a drobne korekty kursu utrzymują go w czołówce pod względem wyposażenia i nowoczesnych technologii. Ceny bez znaczących zmian: Golf dostępny jest od 66 990 zł za wersję z litrowym silnikiem TSI w wersji wyposażenia Trendline, która obejmuje już kolorowy ekran centralny, światła LED i klimatyzację. Popularny wybór Polaków, czyli prezentowany egzemplarz 1.4 TSI ze skrzynią DSG i w wersji wyposażenia Highline to wydatek powyżej 90 000 zł."
http://moto.wp.pl/toyota-hilux-tonka-zabawka-dla-doroslych-6107001749718657a,"Toyota Hilux Tonka: zabawka dla dorosłych Tonka, firma robiąca zabawkowe ciężarówki, razem z Toyotą stworzyła wyjątkową wersję Hiluxa. Dzięki świetnym właściwościom terenowym jest to prawdziwa zabawka dla dorosłych. Samochód został zbudowany przez australijski oddział japońskiej marki. – Wzięliśmy samochód Tonka prosto z piaskownicy i wzorując się na nim, przerobiliśmy Hiluxa od dachu po opony i od grilla po pakę – powiedział Nicolas Hogios, szef zespołu odpowiedzialnego za modyfikację samochodu. Pod czarno-żółtą okleiną kryje się Hilux Double Cab w topowej wersji SR5 z 4-cylindrowym turbo dieslem o pojemności 2,8 litra, który rozwija 174 KM i maksymalny moment obrotowy 420 Nm. Auto otrzymało większy o 150 mm prześwit, mocne terenowe zawieszenie i 35-calowe opony, off-roadowe światła LED, a nawet warstwę z włókna węglowego na masce i tylnej klapie. Miskę olejową i inne ważne części chroni osłona podwozia z 6-milimetrowej blachy z lekkich stopów, a nadwozie zabezpiecza boczne orurowanie. Australijczycy będą mieli wiele okazji, żeby zobaczyć z bliska Hiluxa Tonka podczas serii wystaw i pokazów terenowych w całym kraju. Samochód ten radzi sobie nie tylko podczas jazdy po pustyni, ale został też stworzony z myślą o jeździe po skałach. Dlatego zadbano zarówno o większy prześwit, jak i kąt rampowy. Modyfikacja przodu i tyłu Toyoty Hilux zaowocowała zdecydowanie lepszymi kątami natarcia i zejścia."
http://moto.wp.pl/alpina-wchodzi-do-polski-tuningowane-bmw-bedzie-mozna-kupic-w-warszawskim-salonie-6106645744281729a,"Alpina wchodzi do Polski. Tuningowane BMW będzie można kupić w warszawskim salonie Słynna firma Alpina, tworząca mocniejsze i bardziej luksusowe wersje BMW, wreszcie doczekała się oficjalnego przedstawicielstwa w Polsce. Samochody tego producenta będzie można zamawiać w warszawskim salonie Auto Fus. Oficjalna inauguracja marki Alpina w Polsce odbędzie się na targach Poznań Motor Show (6-9 kwietnia). Zostanie tam zaprezentowane najnowsze BMW Alpina B5 Bi-Turbo o mocy 608 KM, które zadebiutowało podczas salonu samochodowego w Genewie oraz BMW Alpina B7 Bi-Turbo z tym samym silnikiem. Oba modele mają napęd na cztery koła. Według danych producenta Alpina B5 Bi-Turbo sedan do pierwszej setki przyspiesza w 3,5 sekundy, a kombi potrzebuje na to 0,1 sekundy więcej. Prędkość maksymalna to aż 325 km/h w przypadku kombi i 330 km/h dla sedana. Alpina to przede wszystkim mocniejsze niż w standardowych BMW silniki. Jednak zmienione logo niesie za sobą też dodatkowe pakiety stylistyczne i robione ręcznie wykończenie wnętrza – często tworzone na indywidualne zamówienie. Choć Alpina to marka niszowa (w rekordowym 2014 roku sprzedano nieco ponad 1700 samochodów), to również w Polsce jest dobrze rozpoznawalna wśród wielbicieli samochodów. Dlatego, jak zauważa przedstawiciel niemieckiej firmy, polscy klienci od dawna są zainteresowani samochodami Alpiny, więc marka liczy na dobrą sprzedaż w naszym kraju."
http://moto.wp.pl/lexus-nx-po-liftingu-zadebiutuje-w-szanghaju-6106590268348545a,"Lexus NX po liftingu zadebiutuje w Szanghaju Mniejszy SUV Lexusa zadebiutował w 2014 roku. Choć jego odważna stylistyka jeszcze nie zdążyła się zestarzeć, to Japończycy już przygotowali odświeżoną wersję modelu NX. Samochód zadebiutuje 19 kwietnia podczas Salonu Samochodowego w Szanghaju. Lexus zaprezentował na razie tylko jedno zdjęcie w enigmatyczny sposób zapowiadające lekko zmieniony model NX. Widać na nim jedynie przeprojektowany przedni reflektor. Można się więc spodziewać, że zmiany nie będą rewolucyjne – np. umieszczona poniżej linia świateł do jazdy dziennej wygląda tak samo jak dotychczas. Japończycy zapowiadają, że Lexus NX otrzyma odświeżony projekt nadwozia, ale zmiany będą kosmetyczne. Również we wnętrzu raczej nie będą widoczne na pierwszy rzut oka. Jak informuje japońska marka, mają one „poprawić wygodę i funkcjonalność”. Oznacza to, że można się spodziewać nowości związanych z systemem multimedialnym. Jeśli chodzi o opcje napędowe, to tutaj wszystko powinno pozostać bez zmian. Oznacza to wersję NX 200t z turbodoładowanym silnikiem benzynowym o mocy 238 KM i NX 300h z napędem hybrydowym oferującym 197 KM. Więcej szczegółów poznamy najpóźniej  podczas premiery odświeżonego Lexusa NX."
http://moto.wp.pl/kia-picanto-2017-zaoferowac-wiecej-6106325052855425a,"Kia Picanto (2017): zaoferować więcej Wszystkie samochody Kii i Hyundaia z ostatnich lat mają jedną wspólną cechę – są do bólu poprawne. Marki te dbały przede wszystkim o to, aby ich auta nie posiadały żadnych większych wad, ale przy tym nie wyróżniały się szczególnie na tle konkurentów. Teraz się to zmienia i nowa Kia Picanto jest na to świetnym dowodem. Pierwszym znakiem tego, że Kia zmienia podejście, było zaprezentowanie sportowej limuzyny Stinger – samochodu zupełnie innego niż wszystkie, które do tej pory produkowała koreańska marka. Nowe Picanto oczywiście nie jest tak rewolucyjne, ale na pewno ma się czym pochwalić. Podczas pierwszych jazd trzecią generacją miejskiego auta przekonaliśmy się, że model ten prezentuje nową filozofię marki. Nie walczy ceną i poprawnością, tylko stara się wyróżnić na tle konkurentów. Na pierwszy rzut oka może się wydawać, że najmniejsza Kia nie zmieniła się znacząco. Choć cały pas przedni wygląda zdecydowanie inaczej, to, szczególnie patrząc z tyłu, pozostaje wrażenie, że mamy do czynienia ze stylistyczną ewolucją drugiej generacji. Na szczęście wszystkie poczynione zmiany sprawiają, że model ten staje się bardziej dynamiczny z wyglądu. Jednak na szczególną uwagę zasługuje odmiana GT Line, która w znaczący sposób różni się od standardowego modelu. Z przodu znalazł się zderzak z centralnym wlotem powietrza o dużo bardziej agresywnym wyglądzie i z bocznymi otworami poprawiającymi właściwości aerodynamiczne. Z tyłu umieszczono dyfuzor i podwójną końcówkę wydechu, a po bokach widać 16-calowe felgi i kontrastujące linie na progach. Choć wersja ta nie posiada lepszych osiągów, to na pewno jest jednym z najlepiej wyglądających samochodów w segmencie A. Choć zmiany w stylistyce może nie są tak wyraźne, to cała konstrukcja została mocno zmodyfikowana. Z jednej strony wynosząca 3595 mm długość pozostała taka sama, ale o 15 mm zwiększono rozstaw osi (do 2400 mm), a tylny zwis wzrósł o 10 mm. Dzięki temu w kabinie jest więcej miejsca, a za tylną kanapą wygospodarowano bagażnik o pojemności 255 l. Z jednej strony jest to najlepsza wartość w segmencie, a z drugiej strony trudno nie odnieść wrażenia, że właśnie w ten sposób prezentuje się nowa chęć wyróżnienia się. Dla porównania VW up!, Skoda Citigo i Seat Mii mają 251 l, a Hyundai i10 252 l. W praktyce różnica niezauważalna, a jednak Kia wychodzi z tego pojedynku na liczby zwycięsko. Po złożeniu tylnych oparć (dzielonych 60:40) uzyskiwana jest pojemność 1010 l i płaska podłoga. Kia Picanto również we wnętrzu wita bardzo atrakcyjnie wyglądającym projektem. Na górze konsoli środkowej może się znaleźć ekran dotykowy z nawigacją, Apple CarPlay i Android Auto wymagający dopłaty 3000 zł. Ciekawa alternatywa pojawi się za kilka miesięcy, gdy ten sam system multimedialny, ale bez nawigacji (będzie można korzystać z aplikacji na telefonie) będzie oferowany w cenie 1500 zł – ze sterowaniem w kierownicy i z Bluetoothem. Dziś już nawet w przypadku miejskich aut inżynierom bez większych problemów udaje się zapewnić sporo miejsca na przednich fotelach. Te w Kii okazują się wygodniejsze niż u większości konkurentów. Jedynym problemem jest twardy zagłówek. W przypadku Kii Picanto oferowany jest nawet przesuwany podłokietnik ze schowkiem. Większe wrażenie jednak robi ilość miejsca w drugim rzędzie. Oczywiście zasiadanie tam trudno nazwać komfortowym, ale (jeśli tylko z przodu nie znajdzie się ktoś wyjątkowo wysoki) na krótkich dystansach również dorośli pasażerowie mogą podróżować bez większego problemu. Ważne zmiany zaszły również pod spodem. Dzięki zastosowaniu większej ilości wysoko wytrzymałej stali konstrukcja samochodu jest sztywniejsza, ale też lżejsza, co przekłada się na poprawę prowadzenia. Dzięki wszystkim oszczędnościom udało się odchudzić Kię Picanto o 28 kg. Przedstawiciele koreańskiej marki chwalą się nie tylko lepszymi właściwościami jezdnymi, ale nawet sportową charakterystyką zawieszenia. Ta druga cecha to nieprawda – na szczęście. W końcu nikt nie kupuje auta miejskiego dla twardej jazdy niczym w wyczynowym samochodzie. Zawieszenie Picanto jest zestrojone miękko i choć w niektórych sytuacjach może to wprowadzać nieco niepewności za kierownicą, to na dziurawych ulicach i progach zwalniających na pewno jest to sporą zaletą. Zresztą nie jest to tylko kwestią zawieszenia, ale ogólnie, mimo zmian, w przypadku Picanto trudno mówić o szczególnej przyjemności z jazdy. Nie na tym się skupiono. Skoro już o komforcie mowa, Kia zadbała też o lepsze niż u konkurentów wyciszenie kabiny i tu różnica jest zauważalna. Nowa Kia Picanto będzie dostępna w dwóch wersjach silnikowych. Podstawowy silnik to 3-cylindrowa jednostka 1,0 l o mocy 67 KM. Zapewnia on przeciętne osiągi z przyspieszeniem do 100 km/h na poziomie 14,3 s. Typowo dla takiej jednostki powoduje też zauważalne drgania. Dlatego dużo ciekawszą propozycją jest mocniejszy silnik o pojemności 1,2 l oferujący 84 KM. Cztery cylindry to gwarancja wyższej kultury pracy. Jednostka ta jest zdecydowanie bardziej żwawa przy niskich obrotach. Do oferty ma też dołączyć 1-litrowy silnik z turbodoładowaniem, który zaoferuje 100 KM, jednak nie wiadomo jeszcze, czy będzie on dostępny w Polsce. Kia Picanto nie stara się już walczyć najniższą ceną wersji podstawowej. Za miejski model koreańskiej marki trzeba zapłacić przynajmniej 39 990 zł. W tej kwocie znalazło się jednak sporo wyposażenia. Przede wszystkim jest to manualna klimatyzacja (do której i tak wcześniej dopłacała większość klientów), ale też elektryczne przednie szyby czy radio z MP3, Bluetoothem i sterowaniem w kierownicy. Za dodatkowe 4 tys. zł kupujący otrzyma między innymi światła przeciwmgłowe, dzienne LED, podłokietnik, elektrycznie sterowane lusterka i tylne szyby oraz skórzaną kierownicę. Dopłatę za mocniejszy silnik ustalono na poziomie 2 tys. zł. Standardowo samochód jest wyposażony w 5-biegową skrzynię manualną, a większa jednostka napędowa może (za 4 tys. więcej) współpracować też z automatem o czterech przełożeniach. Topowa wersja wyposażeniowa to odmiana GT Line, która oprócz bardziej atrakcyjnego wyglądu oferuje też sporo więcej dodatków, jak automatyczna klimatyzacja, tapicerka ze skóry ekologicznej, czujniki pakowania czy podgrzewaną kierownicę i fotele. To już bogaty zestaw, ale nawet w przypadku 1-litrowego silnika wyceniony aż na 52 990 zł. Jeśli wybierze się mocniejszą jednostkę napędową, nawigację i pakiet elektronicznych systemów bezpieczeństwa, cena wyniesie blisko 60 tys. zł. Nowa Kia Picanto to już nie cichy gracz starający się dorównać konkurentom, tylko samochód, który wprowadza sporo nowości do segmentu A i stara się wyróżnić na tle konkurencji. Model dostępny tylko w wersji 5-drzwiowej prezentuje się atrakcyjnie (szczególnie w wersji GT Line) i posiada nie tylko bogate wyposażenie podstawowe, ale też długą listę dodatków. W przypadku bardzo dobrze zaprojektowanych trojaczków Volkswagena stoi za nimi też nazwa niemieckiego koncernu. Nie ma wątpliwości, że zaoferowanie czegoś więcej niż inni producenci jest jedynym sposobem na pozyskanie przez Kię nowych klientów, przywiązanych do tej pory do innych marek. Nową Kię Picanto trafi do sprzedaży już w kwietniu i wtedy zobaczymy, czy faktycznie model ten wystarczająco się wyróżnia, aby zawalczyć z liderami rynku. Na pewno będzie to trudne. Dodatkowych klientów przyciągnąć ma odmiana GT Line, jednak jej cena może odstraszać. Za pewien czas w ofercie pojawi się też odmiana X Line z dodatkami stylistycznymi inspirowanymi uterenowionymi samochodami."
http://moto.wp.pl/skoda-450-miss-zza-zelaznej-kurtyny-6086467024442497a,"Skoda 450: miss zza żelaznej kurtyny Wprowadzenie przez Skodę na rynek w 1955 r. modelu 440, zwanego potocznie Spartakiem, okazało się ogromnym sukcesem. W Czechosłowacji po samochód ustawiały się gigantyczne kolejki, szybko rosła też ilość rynków eksportowych. Mariaż przedwojennej techniki Populara z modnymi kształtami nadwozia i wnętrza oraz solidnym montażem, okazał się prawdziwym strzałem w dziesiątkę. Nikt w dziale konstrukcyjnym nie spoczął jednak na laurach. Liczba i kierunki prac rozwojowych prowadzonych w samym 1956 r. i jedynie w obrębie tego modelu mogły przyprawić o zawrót głowy. Powstały prototypy podwozi z niezależnie zawieszonymi wszystkimi kołami, nadwozi użytkowych, czy też całkowicie samonośnych karoserii. Do szczęśliwego finału doprowadzano rysunki wykonawcze odmiany uniwersalnej, wprowadzonej do seryjnej produkcji kilka sezonów później. W największej tajemnicy utrzymywano jednak prace nad najbardziej prestiżowym projektem – zwieńczającą ofertę konwersją pozbawioną stałego dachu. Pierwsze próby z ""otworzeniem"" 440-tki podjął dział konstrukcyjny, współpracującej ściśle od kilku lat ze Skodą, filii AZ Kvasiny, upatrujący, w nawet małoseryjnej produkcji, stabilnego zajęcia na kilka najbliższych sezonów. Owoc tych prac – zielony, dwumiejscowy prototyp S-440 RC (Roadster Cabriolet) został zaprezentowany na II. Wystawie Przemysłowej w Brnie w 1956 r. Jeszcze przed końcem tego samego roku ruszyły prace nad kolejnym wcieleniem projektu 440-tki bez dachu. Drugi prototyp, oznaczony w archiwach jako 450-2, został ukończony po niespełna trzech miesiącach. Połyskując tym razem czerwonym lakierem, w porównaniu z poprzednim studium, prezentował szereg zmian. Tą najważniejszą i widoczną od razu była wydłużona i łagodnie opadająca linia tyłu, wyraźnie poprawiająca proporcje bryły nadwozia. Za przednimi siedzeniami wygospodarowano miejsce na tapicerowaną ławeczkę pozbawioną oparcia, mogącą służyć jako miejsce dla dwójki niezbyt rosłych pociech.  Wlot powietrza do chłodnicy otrzymał znacznie bardziej harmonijny, obły wykrój oraz subtelniejsze wykończenie. Boczne szyby wzmocniono przymocowanymi doń ramkami, podobnej kuracji poddano całą strukturę nadwozia. Od nowa zaprojektowano deskę rozdzielczą i zestaw wskaźników. Trzeci z prototypów, zbudowany wiosną 1957 r., był w zasadzie dublem drugiego, wyróżniając się jedynie miejscami odmienną galanterią ozdobną nadwozia. Kilkadziesiąt dni później zbudowano serię otwierającą złożoną z dziesięciu egzemplarzy samochodów, a jeden z nich zaprezentowano publiczności na III Wystawie Przemysłowej w Brnie. Równocześnie do zadania seryjnej budowy nowego modelu przygotowywano filię zakładu w Kvasinach. Nowy model Skody już w trakcie prezentacji zyskał miano ""miss zza żelaznej kurtyny"". Deklaracje popytu zagranicznych partnerów handlowych zjednoczenia przemysłu, wielokrotnie przekroczyły najśmielsze, początkowe prognozy. Przyznać należy, iż nie szczędzono wysiłków, by taki rezultat osiągnąć. Promocja modelu została przygotowana na najwyższym poziomie, a wiele z jej sposobów, w politycznym kontekście tych czasów, uznać należy za co najmniej odważne. Sesja zdjęciowa prezentowanej na londyńskim salonie samochodowym 450-tki, w towarzystwie wdzięcznie pozującej miss USA A.D. 1957 Charlotte Sheffield, notabene zakończona jej wizytą w fabryce Skody i kolejną serią fotografii – to tylko jeden z przykładów.  Mimo budowy serii otwierającej w 1957 r. i zwyczajowym uznaniu go za sezon debiutu modelu 450, o jakiejkolwiek rytmicznej produkcji pojazdu możemy mówić dopiero od drugiej połowy 1958 r. Lwia część produkcji czechosłowackiego auta trafiała na dewizowe rynki eksportowe, najliczniej do RFN. W swej ojczyźnie samochód był paradoksalnie dostępny w systemie wolnej sprzedaży, wymagając wyłożenia 42 000 koron wobec 27 500 żądanych za – przydzielaną z rozdzielnika – standardową ""440-tkę"". W granicach bloku RWPG najwięcej egzemplarzy odkrytej Skody skierowano do NRD.  Pojazd nieustannie modernizowano, najistotniejszy pakiet zmian zaprezentowano jeszcze w 1959 r. W jego zakresie między innymi przednie zawieszenie oparte na resorze poprzecznym ustąpiło miejsca nowoczesnemu pakietowi sprężyn śrubowych, wahaczy w układzie trapezowym i stabilizatora, a liczbowe oznaczenie modelu 450 – nazwie FELICIA. Pod tą postacią, z kolejnymi modyfikacjami pojazd wytwarzano do czerwca 1964 r. Łącznie zbudowano 14 863 egzemplarze FELICII i FELICII SUPER oraz jedynie 1 010 sztuk modelu 450. To przyczyna obecnej rzadkości występowania i niebotycznych cen zachowanych bądź profesjonalnie odbudowanych ""450-tek"".
tagi: skoda,skoda 450,kabriolet,historia"
http://moto.wp.pl/samochodem-po-zamarznietym-jeziorze-czy-to-moze-byc-bezpieczne-6086446644987009a,"Samochodem po zamarzniętym jeziorze. Czy to może być bezpieczne? Jazda samochodem po zamarzniętym jeziorze nie jest w Polsce zabroniona. Mimo to policjanci i strażacy taką ""zabawę"" nazywają skrajna głupotą i ku przestrodze pokazują kolejne zdjęcia utopionych aut. Gdzie i kiedy jeździć, żeby było to bezpieczne? Sprawdzamy na zamarzniętych Śniardwach, siedząc za kierownicą forda fiesty ST200. Jazda po zamarzniętych jeziorach to w Skandynawii codzienność. Są tam odpowiednie służby, które badają grubość lodu i jeśli to możliwe wytyczają szlaki, tworząc nawet regularne, lodowe drogi. W Polsce nie mamy takich tradycji, dlatego każdy wjazd samochodu na zamarznięte jezioro traktowany jest jak przejaw głupoty. Nie ma się co dziwić, bo wielu robi to w skrajnie nieodpowiedni sposób. A szkoda, bo jazda po lodzie jest  możliwa. Trzeba tylko spełnić kilka warunków. Jak tłumaczy nam Jakub Mioduszewski, ratownik Mazurskiej Grupy Ratowniczej, organizator lodowych imprez typu Track Day, przede wszystkim trzeba znać akwen, śledzić prognozy pogody i sprawdzać regularnie grubość lodu. 
- Minimalna grubość pokrywy lodowej do tego, by wytrzymała ciężar samochodu, to 20 cm. Ale trzeba pamiętać, że lód może mieć różną strukturę i grubość w różnych obszarach - tłumaczy Mioduszewski. - Dlatego pomiary robi się w wielu miejscach, obserwuje się lód, jego kolor i śledzi się temperaturę.  Trzeba także pamiętać, że choć nie ma w Polsce zakazu jazdy po zamarzniętym jeziorze, to już sam wjazd przez plażę albo las na taflę może być potraktowany przez policję jako wykroczenie. W razie wypadku można też zostać pociągniętym do odpowiedzialności za spowodowanie zagrożenia w ruchu lądowym albo narazić się przepisom ekologicznym. Mimo to, są miejsca, gdzie można jeździć na jeziorach w sposób bezpieczny i legalny. Track Daye na Śniardwach organizowane są pod okiem ratowników. Jest tam odpowiednie miejsce do wjazdu na jezioro, a zawsze przed imprezą grubość lodu mierzona jest w wielu miejscach. – Nie boimy się odwołać imprezy na kilka godzin przed planowanym startem. Tak było bodaj dwa tygodnie temu – mówi Mioduszewski. Po co jednak tak ryzykować? Jak przekonuje Mioduszewski, tafla lodu to świetna okazja do treningu w trudnych warunkach, ale też wielka frajda podczas samej jazdy. 
– Przyjeżdżają do nas nie tylko zawodnicy samochodami wyczynowymi z oponami kolcowanymi (zakazane w Polsce na drogach publicznych), ale też mnóstwo zwykłych kierowców, którzy chcą spróbować swoich sił i pojeździć w ekstremlanych warunkach. Ćwiczą poślizgi i dobrze się bawią. Jeśli zrobimy to w sposób bezpieczny, dlaczego nie dać im takiej możliwości – wyjaśnia Mioduszewski. – Lepiej, żeby przyjechali do nas, niż sami mieliby szukać miejsca i robić to na własna rękę – dodaje. Trzeba przyznać, że pierwsze wrażenie jazdy po zamarzniętym jeziorze jest niezwykłe. Choć Śniardwy są płytkim zbiornikiem, świadomość, że pod kołami mamy 20 cm lodu i 3 metry lodowatej wody działa na wyobraźnię. 
Dodajesz gazu, a koła kręcą się w miejscu. Przyczepność jest minimalna, a przyjemność wrzucania samochodu w poślizg olbrzymia. W takich warunkach nie liczy się moc, tylko napęd. W przypadku forda fiesty ST 200 całe 290 Nm wędruje na przednie koła. Spodziewałem się, że przy mocniejszym pociągnięciu hamulca ręcznego jazda skończy się piruetem. Nie jest to jednak takie oczywiste, bo przód, przy odpowiedniej ilości gazu, wyciąga tylna oś.  Inaczej jest na gładkim ciemnym lodzie, a inaczej, gdy na tafli pojawia się choć odrobina śniegu. Wtedy samochód można lepiej kontrolować. Ale i tak, trzeba uważać na przeręble, które zostawiają wędkarze i trzciny. Te ostatnie są pod ochroną."
http://moto.wp.pl/kubica-przygotowywal-sie-do-sezonu-a-producenci-szykowali-sporo-nowosci-motoryzacja-10-lat-temu-6084020553389185a,"Kubica przygotowywał się do sezonu, a producenci szykowali sporo nowości – motoryzacja 10 lat temu W dzisiejszym, szybko zmieniającym się świecie, dziesięć lat to sporo. Jak dekadę temu wyglądała motoryzacja? Co wtedy rozpalało serca fanów czterech kółek? Oto krótkie przypomnienie tego, czym fascynowaliśmy się w styczniu 2007 roku. Dziesięć lat temu Fiat przygotowywał się powoli do premiery modelu 500, które produkcja rozpoczęła się w połowie roku w Tychach. W styczniu nikt jeszcze nie wiedział jak będzie wyglądał nowy mały Fiat, ale już wtedy wiązano z nim duże nadzieje. Nawiązaniem do historii był też Opel GT, który w 2007 roku zadebiutował jako dwuosobowy roadster z 260-konnym silnikiem i napędem na tył. Jednak mimo ciekawego wyglądu i niezłych osiągów nie odniósł sukcesu. Redakcja moto.wp.pl testowała też inną, bardziej budżetową nowość – Dacię Logana MCV, czyli pierwszą generację bardzo pojemnego i taniego kombi. Styczeń jest też tradycyjnie czasem zapowiedzi premier, które mają mieć miejsce podczas Salonu Samochodowego w Genewie. Jedną z najważniejszych dla polskich kierowców była druga generacja Skody Fabii. Bogatsi klienci za to mogli zacząć oczekiwanie na nowego Mercedesa Klasy C (W204), który jeszcze przed targami zadebiutował w Stuttgarcie. Opel natomiast zapowiedział auto, które miało sporo namieszać na rynku małych hot-hatchów, czyli Corsę w sportowej odmianie OPC. Na początku 2007 roku Europejski Trybunał Sprawiedliwości uznał podatek akcyzowy nakładany na samochody sprowadzane do Polski za sprzeczny z prawem wspólnotowym. Dzięki temu osoby, które sprowadzały samochody z UE mogły walczyć o zwrot pieniędzy. Był to też czas przez globalnym kryzysem, który mocno uderzył a amerykańskie korporacje motoryzacyjne. General Motors zapowiadało wtedy światową ekspansję Hummera. Wiadomość ta dziś wywołuje jedynie uśmiech politowania, gdyż producent dużych SUV-ów i terenówek zamiast się rozwijać, całkowicie zniknął z rynku. Początek 2007 roku był bogaty w wydarzenia w sporcie motorowym. Tradycyjnie był to czas Rajdu Dakar, który (również tradycyjnie) wygrał Stephane Peterhansel. Jednak impreza sprzed 10 lat zapisała się w historii z innego powodu – była to ostatnia edycja, która odbyła się w Afryce i miała metę w Dakarze. Styczeń to również czas Rajdu Monte Carlo, który wygrał nie kto inny, jak Sebastien Loeb. Polskich kibiców jednak interesowało co innego. Robert Kubica przygotowywał się do swojego pierwszego pełnego sezonu w Formule 1 na torze w Walencji."
http://moto.wp.pl/hybrydy-nie-ida-w-parze-z-samochodami-sportowymi-maurizio-reggiani-opowiada-nam-na-o-przyszlosci-lamborghini-6083972030493313a,"""Hybrydy nie idą w parze z samochodami sportowymi"". Maurizio Reggiani opowiada nam na o przyszłości Lamborghini Maurizio Reggiani w jedynym polskim wywiadzie zdradza kulisy powstawania supersamochodów, plany na przyszłość jednego z najbardziej kultowych producentów samochodów na świecie oraz… co łączy bolońskie bolidy z Dreamlinerem Mało która marka budzi tyle emocji co Lamborghini. Już samo wymówienie tej długiej i podstępnej nazwy podnosi ciśnienie (pamiętajcie, ""gh"" po włosku czyta się jak ""g"", nie ""dż""). Lamborghini zawsze było trochę na bakier z resztą przemysłu motoryzacyjnego – powszechnie wiadomo, że marka ta poszerzyła swoją działalność z produkcji traktorów i klimatyzatorów o superauta w akcie zemsty na Enzo Ferrarim. Nawet teraz, gdy włoska legenda należy do bardzo nudnych i poważnych Niemców z koncernu Volkswagen Group, włoska firma się im wymyka, dalej projektując swoje samochody w malutkiej mieścinie Sant’Agata Bolognese.  Oprócz fabryki superaut stoi tam kościół, kawiarnia i sklep z pamiątkami. Pół wieku po wyprodukowaniu pierwszego samochodu, w swojej ojczyźnie Lamborghini traktowane jest jak skarb narodowy, dlatego nie dziwi, że wszystkie kluczowe pozycje dalej zajmują w niej Włosi: szefem marki jest Stefano Dominecali (wcześniej kierujący zespołem F1 Scuderia Ferrari), a jego prawą ręką – głównym inżynierem – Maurizio Reggiani.  Dobijający sześćdziesiątki stylowy Włoch ma CV brzmiące, jak marzenie każdego fana motoryzacji: wkrótce po studiach zaczął pracę w Maserati, po czym współtworzył w Modenie niepowtarzalne Bugatti EB110. Po zakończeniu tego projektu trafił do Lamborghini, gdzie przez ponad dwie dekady przebił się ku jednej z kluczowych pozycji w całej marce. Obecnie jest zwierzchnikiem co czwartego pracownika marki.  Tak naprawdę już sam ten fakt pokazuje, jak ważna jest inżynieria w Lamborghini. Można by pomyśleć, że na tle obsesyjnych na punkcie technologii i wyścigów Ferrari czy McLarena praca konstruktora w tej cenionej przede wszystkim za nieziemski design firmie jest trochę spychana na bok. Od superauta z bykiem na masce przecież nie oczekuje się wiele: wystarczą drzwi otwierane do góry i ogromne, klasyczne V12 za kierowcą. A jednak, by utrzymać się w czołówce, Lamborghini muszą przekraczać kolejne technologiczne granice.  Firma robi to jednak w zaskakujący, trochę przekorny, sposób. - Dla nas kierunek, w którym obecnie rozwijają się nasi konkurenci, nie jest odpowiedzią na współczesne wyzwania. Nasze silniki muszą pozostać wolnossące. Jeśli prawo Unii Europejskiej czy USA dojdzie do momentu, w którym nie moglibyśmy zostać przy stosowanych przez nas obecnie silnikach, ostatecznie sięgnęlibyśmy po turbosprężarki, ale hybrydy nie idą w parze z samochodami sportowymi – mówi stanowczo Reggiani.  - Nie wypowiadam się na temat ich słuszności w innych segmentach, ale w tym przypadku system z dwoma silnikami i masą akumulatorów jest po prostu nieakceptowalnie ciężki. Inna droga jest możliwa i my nią podążamy: to droga maksymalnej wydajności silników wolnossących i obniżania wagi samochodu bezprecedensowymi metodami – dodaje. By nie być gołosłownym podaje przykład wyprodukowanego w zaledwie trzech sztukach (każda po równowartość 10 milionów złotych) modelu Lamborghini Centenario. To odpowiedź włoskiej manufaktury na ostatnie sensacyjne modele LaFerrari, McLarena P1 i Porsche 918.  Wszyscy z wymienionych konkurentów mają trochę większą moc dzięki wspomaganiu silnikiem elektrycznym w układzie hybrydowym, ale ostatecznie zbudowane zgodnie ze starą szkołą. Centenario jest z nimi na równi pod względem osiągów na drodze. Reggiani przypisuje zasługi za to może mniej spektakularnym, ale jak się okazuje równie skutecznym ultra-lekkim materiałom, z których samochód jest wykonany. To jeden z pierwszych efektów pracy laboratorium w Seattle, które Lamborghini prowadzi razem ze specjalistami z University of Washington.  Co ciekawe, z włoską manufakturą przy rozwijaniu kompozytów współpracuje też… Boeing, który wykorzystuje jedne z najnowocześniejszych materiałów tego typu do wykonania samolotu pasażerskiego Dreamliner. No i w końcu, jest jeszcze silnik. - Mając takie osiągi, kto potrzebuje turbosprężarek czy hybryd – głośno zastanawia się Reggiani.  W Centenario majestatyczny silnik V12 o pojemności 6,5 litra osiąga aż 770 KM przy 8600 obr./min – tu nie ma żadnej drogi na skróty. - Usłyszeć ten silnik jest przeżyciem, które pozostaje na całe życie – mówi człowiek, który przez całą swoją karierę zajmuje się najlepszymi supersamochodami na świecie. Jakby w kontraście do tego Lamborghini kurczliwie trzyma się obecnie przekładni automatycznych (albo choćby zautomatyzowanych). Reggiani przekonuje, że czas skrzyń ręcznych w tym segmencie już minął. - Przy obecnym systemie zaawansowania podwozi i integracji wszystkich systemów składających się na model prowadzenia samochodu obecność skrzyni ręcznej jest już nawet nie tyle nieuzasadniona, co niemożliwa. To kwestia pełnej kontroli systemów samochodu. Jeśli w równanie przekazywania mocy wprowadza się przerywnik w postaci operowanego przez człowieka sprzęgła i ręcznej skrzyni, to systemy nie mają już pełnej kontroli nad prowadzeniem – tłumaczy. Reggiani przy tej okazji zwraca uwagę na jeszcze jeden pomijany na ogół aspekt. Która z dzisiejszych skrzyń biegów jest autentycznym manualem? Jeśli pomiędzy pedał sprzęgła a sprzęgło włożysz wspomaganie, to jest to już izolacja, do pewnego stopnia zautomatyzowanie. Lamborghini Diablo nie miało wspomaganego pedału sprzęgła i wduszenie tego pedału wymagało obciążenia 40 kg. I to było dwadzieścia lat temu, gdy silnik Diablo miał 450 Nm momentu obrotowego. Nasze dzisiejsze modele mają 690 Nm. Niestety nie każdy może być mistrzem kierownicy, a każdy chce na takiego wyglądać. Za to nikt nie chce robić z siebie głupka przy ruszaniu. Dlatego też skrzynie ręczne z pełnym przekonaniem wykreślam z naszego portfolio – dodaje. W końcu Reggiani przyznaje, że i tak debiut hybryd jest w Lamborghini nieunikniony. Firma przymierzała się już do tej technologii w koncepcyjnym modelu Asterion w 2014 roku (luksusowe coupe o mocy 910 KM i z obiecanym średnim zużyciem paliwa na poziomie 4,1 l/100 km), a wkrótce wkroczy ona do salonów marki wraz z pierwszym SUV-em Lamborghini, modelem Urus.  - Urus był dla nas całkowicie nowym, bezprecedensowym wyzwaniem – przyznaje Włoch. - Z jednej strony to samochód o charakterze terenowym i chcieliśmy mieć pewność, że jest pod tym względem autentyczny. Na szczęście mamy w ramach koncernu dostęp do osób i technologii, które pozwoliły nam osiągnąć ten cel. To jednak tylko część wyzwania. Charakter samochodu i jego rozmiary pozwalają nam wykorzystać po raz pierwszy w historii silnik turbodoładowany – tu jest on wręcz pożądany, bo duży moment obrotowy dostępny od najniższych obrotów poradzi sobie poza asfaltem dużo lepiej niż wyczynowy silnik wolnossący. Co więcej, Urus jest też idealną okazją do stworzenia pierwszej hybrydy w historii Lamborghini. Przy takich możliwościach rozłożenia podzespołów i przy takim sposobie eksploatacji, w jakim Urus będzie wykorzystywany, hybryda może stanowić dla naszych klientów wartość dodaną. Tak mogło być też z luksusowym GT zapowiadanym przez model Asterion, ale jako że chcemy zwiększać wszechstronność naszej gamy modelowej jednocześnie maksymalnie ograniczając liczbę modeli w niej dostępnych, SUV wydawał się dla nas naturalnym kolejnym krokiem – wyjaśnia Reggiani.  I to ostatnie zdanie chyba najlepiej podsumowuje Lamborghini. To marka obarczona wieloma stereotypami i jawnie grająca na uczuciach tych najbardziej zabiegających o zdanie otoczenia, szczególnie jeśli w tym otoczeniu znajdują się krągłe pośladki podbite przez wysokie szpilki. Ale to także marka prowadzona przez inteligentnych i świadomych ludzi, którzy mają odwagę (czy raczej wewnętrzną potrzebę) powiedzenia sobie: nie, to co Ferrari robi jest złe; zróbmy coś innego. I to coś innego robi. Jaki jest tego efekt?  W nowych ekonomicznych potęgach, w których nie liczy się wizerunek budowany dekadami w wyścigach i popularność w filmach złotej ery Hollywood – czyli krajach takich jak Chiny, Singapur, czy Dubai – tylko tu i teraz, Lamborghini już się sprzedaje lepiej niż odwieczny rywal z Maranello. To dzięki osobom takim jak Maurizio Reggiani butność Enzo Ferrariego wobec Ferrucio Lamborghiniego została w końcu pomszczona."
http://moto.wp.pl/varsovia-polak-zbuduje-superluksusowy-samochod-6083933554905729a,"Varsovia – Polak zbuduje superluksusowy samochód. [Wywiad] Ma być superluksusową hybrydą. We wnętrzu nie zabraknie miejsca na biuro i spa. Varsovia już za dwa lata ma ujrzeć światło dzienne. Romana Kadlera autora rysunków pytamy skąd pomysł na Varsovię, ile będzie kosztowała i czy projekt, jak wiele innych polskich samochodów, nie skończy na papierze. Juliusz Szalek: Na papierze Varsovia wygląda efektownie, czy jest realna szansa, że takie ekskluzywne auto powstanie? Roman Kadler: Gdybyśmy nie widzieli realnej szansy na powstanie i wdrożenie projektu na rynek, nie tracilibyśmy czasu i pieniędzy na przygotowanie koncepcji. Auto, zgodnie z naszymi przewidywaniami, spotkało się z dużym odzewem mediów i potencjalnych klientów. Obecnie koncentrujemy się na zgromadzeniu kapitału koniecznego do przeprowadzenia kolejnych etapów, w tym budowy funkcjonalnego prototypu. Oczywiście nie mogę ujawnić źródeł finansowania projektu, mogę jedynie zapewnić, że nie są to żadne fundusze ani zbiórki publiczne. JS: Projekt zakłada wykorzystanie gotowych elementów, ale platformę budujecie sami. Jakie elementy z innych samochodów wykorzystacie, a co będziecie budować sami?  RK: Oczywiście będziemy korzystać z gotowych podzespołów tam gdzie jest to możliwe. Nie ma sensu budowa od podstaw silnika spalinowego czy elektrycznego w sytuacji, w której wybór tego typu komponentów na rynku jest ogromny. Nie zamierzamy jednak adaptować całej płyty podłogowej z jakiegokolwiek gotowego pojazdu, musi ona zostać dopasowana bezpośrednio pod wymagania projektu, zarówno jego rodzaj napędu jak i kształt nadwozia i wnętrza.  Opracowanie platformy, czyli w moim rozumieniu płyty podłogowej wraz z napędem. przeznaczonej dla mikroseryjnej produkcji jest niewspółmiernie tańsze niż np. budowa modularnej płyty podłogowej używanej w wielu modelach pojazdów w koncernie takim jak VW czy Toyota. Mogę zdradzić, że równie kosztowne jak opracowanie płyty podłogowej jest opracowanie nadwozia i karoserii, składających się łącznie z kilkuset elementów, każdy o indywidualnym kształcie i parametrach wytrzymałościowych. JS: Jakie osiągi będzie miała Varsovia? Hybryda – tyle wiadomo.  RK: Naszym założeniem, jeśli chodzi o napęd jest uzyskanie kompromisu pomiędzy ekologią i funkcjonalnością. Są to aspekty niezmiernie ważnych dla naszych potencjalnych klientów - w przeprowadzonych badaniach uzyskaliśmy jednoznaczną dezaprobatę dla jakichkolwiek ograniczeń związanych z zasięgiem pojazdu i koniecznością długotrwałego ładowania akumulatorów w celu kontynuowania jazdy.  Dlatego całkowity zasięg elektryczny pojazdu wyniesie ok 350 km, a każdorazowe zatankowanie paliwem konwencjonalnym powiększy go o kolejne 500 km. Tym samym łączny zasięg pojazdu przy pełnym akumulatorze i zbiorniku paliwa wyniesie ok 850 km. JS: Czyli zasięg na energii elektrycznej będzie jak w Tesli. RK: Spełnienie tych założeń wymaga działań dążących do maksymalnej redukcji wagi samochodu. Całe poszycie karoserii oraz część elementów konstrukcyjnych wykonane zostaną z materiałów kompozytowych, a w celu zapewnienia jak najniższego negatywnego wpływu na środowisko będą to kompozyty oparte na naturalnych, biodegradowalnych włóknach. Przewidywana masa pojazdu wyniesie niewiele powyżej 2000 kg. Przyspieszenie od 0 do 100 km/h spadnie poniżej 5 sekund, a prędkość maksymalna znacznie przekroczy 200 km/h. JS: Napęd hybrydowy nie jest już dzisiaj rewolucyjny. Wodór, prąd – to jest przyszłość.  RK: Nasz potencjalny klient wymaga od pojazdu pełnej dostępności i możliwości kontynuowania podróży w każdych warunkach, bez oglądania się czy na trasie jego przejazdu znajdzie się stacja do ładowania akumulatora czy nie. To automatycznie eliminuje napęd w pełni elektryczny, który przy dzisiejszym zaawansowaniu techniki akumulatorów mocno ogranicza funkcjonalność auta. Napęd wodorowy jest technologią znaną i testowaną od dziesiątek lat, jednak nie przyjął się z wielu przyczyn w świecie motoryzacji i nie ma obecnie infrastruktury umożliwiającej sprawne poruszanie się tego typu pojazdem.  Varsovia posiada napęd hybrydowy w formie szeregowej, a więc głównym źródłem napędu są silniki elektryczne; zainstalowana na pokładzie jednostka spalinowa służy, jako agregat ładujący akumulatory w przypadku braku możliwości ich naładowania ze źródła zewnętrznego. Taki typ napędu umożliwia w pełni elektryczne poruszanie się w warunkach codziennych (zakładamy elektryczny zasięg na poziomie 350 km), a w przypadku konieczności odbycia dłuższej podróży możemy ją kontynuować tankując standardowe paliwo dostępne na każdej stacji benzynowej na świecie.  JS: Varsovia ma być autem superluksusowym, czyli konkurować ma m.in. z Rolls-Roycem. To odważne słowa. W czym Varsovia będzie lepsza? RK: Wystarczy odbyć wycieczkę do Dubaju czy Szanghaju, aby zobaczyć, że auta typu Rolls-Royce czy Bentley nie są tam żadnym wyznacznikiem luksusu. Multimiliarderzy stają na głowie by wyróżnić się z tłumu - pokrywają swoje pojazdy złotem, zamawiają indywidualne projekty karoserii, kupują egzotyczne pojazdy limitowane do pojedynczych sztuk lub nawet odkupują pojazdy koncepcyjne różnych marek za kwoty sięgające kilkudziesięciu milionów złotych. Dodatkowo nawet najbardziej luksusowe pojazdy obecne na rynku oferują dość ograniczone możliwości związane z funkcjonalnością wnętrza czy jego dopasowaniem do swoich potrzeb. Wystarczy nadmienić, że najnowszy Bentley Bentayga korzysta z identycznego systemu rozrywki pokładowej jak Audi A4, a Rolls-Royce Ghost w swoim wnętrzu wykorzystuje elementy stosowane w BMW czy Mini. Dla osoby posiadającej wielomilionowy budżet na kupowany pojazd to cechy nie do zaakceptowania. Według naszego założenia Varsovia ma zapewnić swoim użytkownikom cechy niespotykane w żadnej oferowanej na rynku limuzynie. Produkcja limitowana do kilkudziesięciu sztuk rocznie da właścicielom poczucie indywidualności, zaawansowane systemy multimedialne czy pokładowy system spa umożliwią nową jakość pracy i wypoczynku podczas podróży, a projektowane indywidualnie pod każdego nabywcę wnętrze zapewni mu nieznany do tej pory poziom dopasowania pojazdu do swoich potrzeb. JS: Czyli będzie to samochód dostępny wyłącznie na zamówienie? RK: Planujemy produkcję mikroseryjną w ilości 50 sztuk rocznie. Każde z aut będzie indywidualnie dopasowywane do użytkownika, dotyczyć się to będzie zarówno wyposażenia jak i kształtu niektórych elementów.  Im wyższa liczba produkowanych egzemplarzy tym trudniej jest wprowadzać w nich jakiekolwiek modyfikacje, co mocno wiąże ręce innym producentom. W naszym wypadku otwieramy się w całości na życzenia klienta, jeśli zażyczy sobie innego układu foteli we wnętrzu, innego kształtu tunelu środkowego czy indywidualnego projektu felg - nie ma problemu. Również takie elementy jak layout systemu multimedialnego zaprojektowane zostaną indywidualnie na potrzeby
kupującego tak, aby był on jak najbardziej intuicyjny i wygodny w obsłudze. W razie konieczności auto będzie mogło zostać opancerzone z zastosowaniem najwyższych norm vipowskich klasy B7.
Tak długo jak nie będzie to ingerowało w konstrukcję pojazdu i nie będzie trzeba auta na nowo homologować, będziemy dostosowywać auto do potrzeb klientów. Nie wykluczamy nawet możliwości nowej homologacji, wszystko zależy od grubości portfela. JS: Opisując Varsovię szczególnie dumni jesteście z dwóch elementów samochodu – mobilnego biura i interaktywne SPA. To pierwsze mogę sobie jeszcze wyobrazić, z tym drugim mam kłopot. RK: Podstawą funkcji mobilnego biura jest rozbudowany system audio-video, wraz z wbudowanym komputerem i zaawansowanym systemem informatycznym. Dane i funkcje systemu wyświetlane są na dwóch pokaźnych, 19 calowych, transparentnych wyświetlaczach, które po złożeniu integrują się ze szklanym dachem pojazdu, stając się kompletnie nieinwazyjnymi. Dzięki zastosowaniu innowacyjnych matryc wyłączone wyświetlacze są w około 90 proc. transparentne - w formie złożonej pełnią funkcję okna dachowego, mogąc jednocześnie wyświetlać dowolne obrazy, np. imitując widok nocnego nieba w dzień; po rozłożeniu tworzą podwójny, panoramiczny ekran o rekordowej przekątnej 38 cali. Obsługa urządzeń możliwa jest dzięki wbudowanemu tabletowi, klawiaturze oraz myszce, pasażerowie mają do dyspozycji również składane stoliki ze specjalnym mechanizmem stabilizacji poziomu. JS: A Spa w samochodzie? RK: To system integrujący funkcje luksusowego fotela, systemu oświetlenia i audio-video. Opracowany od podstaw fotel składa się z 9 niezależnych elementów o wielopłaszczyznowej kalibracji - każdy z nich wyposażony jest w odrębny układ chłodzenia, ogrzewania, masażu oraz regulacji twardości. Dzięki rozbudowanemu systemowi czujników fotel jest w stanie samodzielnie dopasować się do budowy i ciężaru użytkownika. Największą innowacją jest jednak funkcja automatycznego rozpoznawania stanu emocjonalnego pasażera. Bazujący na szeregu czujników i kamerze system, rozpozna puls pasażera i oceni czy jest on w danej chwili w stanie zmęczenia czy pobudzenia. Otwiera to drogę do automatycznego doboru wielu funkcji, np. ulubionej muzyki, natężenia i koloru oświetlenia czy twardości fotela, według preferencji zdefiniowanych wcześniej przez użytkownika, zapewniając mu maksimum komfortu. JS: Z tego opisu moge sobie wyobrazić, że tanio nie będzie. Ile może kosztować Varsovia? RK: Za wcześnie, by rozmawiać o cenie.  JS: No, ale ma konkurować z Rolls-Roycem, więc przynajmniej 1 mln. Zł.  RK: Zależy, jakiego Rolls-Royce ma Pan na myśli, ale raczej mówimy o wyższym pułapie. Zresztą, w przypadku Varsovii ciężko będzie mówić o konkretnej cenie, jako że każdy egzemplarz dopasowywany będzie ściśle do klienta, również i cena każdego egzemplarza ustalana będzie indywidualnie. JS: Jeśli dojdzie do produkcji to gdzie będzie powstawać Varsovia?
RK: Zarówno projekt, prace konstrukcyjne jak i produkcja odbywać będą się w Polsce.  JS: Na jakim etapie są prace i kiedy można się spodziewać modelu w skali 1:1. RK: Przygotowujemy się do rozpoczęcia kolejnego etapu, jakim będzie budowa funkcjonalnego prototypu. Początkowo planowaliśmy budowę prototypu pozbawionego napędu i jego prezentację w możliwie szybkim terminie, jednak zdecydowaliśmy się na połączenie etapów i przystąpienie od razu do budowy modelu wyposażonego w jednostkę napędową. Przy okazji powstanie show-car w skali 1:1, który planujemy zaprezentować na wiosnę 2018 roku. Premierę prototypu funkcjonalnego przewidujemy na przełomie roku 2018 i 2019.  JS: Sporo mówi się o polskich pomysłach na samochód, ale żaden nie wyszedł poza fantazje swoich twórców. Są prototypy, ale daleko im do wersji produkcyjnych. Jest Syrena, jest nowa Warszawa. Co Pan o nich myśli? RK: Jedyne, co mogę powiedzieć o pozostałych projektach to to, że było w nich moim zdaniem więcej dobrych chęci i patriotycznych uniesień niż realnych założeń biznesowych i stojącego za nimi kapitału. Naszym zdaniem reaktywacja polskiej motoryzacji w postaci masowo produkowanego pojazdu jest biznesowo nierealna, wymagałaby wielomiliardowych nakładów z bardzo wysokim ryzykiem zwrotu. Inaczej jest w przypadku produkcji mikroseryjnych, co potwierdza wiele niszowych marek zwłaszcza w świecie pojazdów supersportowych.  Nasz projekt powstał od początku, jako projekt biznesowy, w oparciu o realne, zbadane zapotrzebowanie rynkowe. Ustalenie produkcji na poziomie kilkudziesięciu sztuk przy odpowiedniej marży daje bardzo optymistyczne prognozy zwrotu inwestycji we względnie krótkim czasie. JS: Najbliższa wersji produkcyjnej jest Arrinera – tutaj mamy do czynienia z realnym samochodem, ale cały czas w fazie testów. A idea projektu jest podobna, bo też korzysta z gotowych elementów. Wiele się mówi tym projekcie, ale też w kontekście pozyskiwania środków na budowę. Czy w przypadku Varsovii będzie inaczej? RK: Podobnie jak wyżej wolałbym dyplomatycznie ograniczyć wypowiedź na temat pozostałych krajowych projektów. Śledzę rozwój Arrinery, miałem okazję poznać jej twórców i szczerze kibicuję temu projektowi. Uważam, że projekt został zaprezentowany na zbyt wczesnym etapie i została zbudowana wokół niego zbyt duża bańka spekulacyjna, skutecznie utrudniająca pozyskanie kapitału. Obecnie jednak auto jest w bardzo zaawansowanej fazie rozwoju i wszystko wskazuje, że odniesie sukces. Sam projekt znacząco różni się od naszego, zarówno pod kątem technicznym jak i rynkowym. Zbudowanie od podstaw auta sportowego, które ma konkurować z najbardziej zaawansowanymi technologicznie pojazdami sportowymi na świecie jest zadaniem ekstremalnie trudnym, wymagającym większych nakładów na badania, rozwój i testy niż w naszym wypadku.  Mam nieodparte wrażenie, że Arrinerze nie sprzyjały również media, doszukując się teorii spiskowych, co na pewno miało negatywny wpływ na rozwój projektu i pozyskiwanie dalszych środków. Niestety podobny trend widzimy w przypadku naszego projektu, dlatego na obecnym etapie ograniczamy do minimum relacje z mediami. JS: A skąd w ogóle pomysł na takie auto i nazwę RK: Pomysł narodził się w wyniku obserwacji rynku, rozmów z potencjalnymi klientami i po dostrzeżeniu wyraźnej luki w segmencie aut superluksusowych. Nazwa nawiązuje do stolicy Polski, chcemy w wyrazisty, ale niebanalny sposób nawiązać do rodowodu pojazdu. JS: Kto stoi za projektem auta? RK: Autorem projektu jest niewielkie, podwarszawskie Studio Projektowe Kadler. Przy projekcie pracowało kilku utalentowanych projektantów. Roman Kadler jest absolwentem Hochschule Pforzheim na kierunku Transportation Design. Doświadczenie zdobywał w studiu Pininfarina, gdzie pracowałem nad projektami seryjnych aut i innych środków transportu oraz w General Motors. W dziale projektowym Opla w Ruesselsheim robił dyplom. Poza tym projektował i wprowadził na rynek własne produkty. Jak mówi o sobie wizjoner, główna osoba odpowiedzialna za cały projekt, od pierwszego szkicu aż po końcowe wizualizacje."
http://moto.wp.pl/nieuczciwy-handlarz-chcial-sprzedac-auto-z-przekreconym-licznikiem-6083933039276673a,Nieuczciwy handlarz chciał sprzedać auto z przekręconym licznikiem  Reporterzy Turbo Kamery tym razem na tropie nieuczciwego handlarza z Wielkopolski. W jednym z komisów znaleźli sprowadzonego z Holandii Forda Galaxy ze znacznie przekręconym licznikiem. Dopiero powtórna interwencja z telewizyjną kamerą spowodowała zmianę postawy sprzedawcy. źródło: TVN Turbo
http://moto.wp.pl/30-lat-skody-rapid-kabriolet-6083932920644737a,"30 lat Skody Rapid kabriolet  Zaprzestanie w 1964 r. produkcji modelu Felicia na długi czas wyłączyło z oferty Skody modele bądź ich warianty pozbawione stałego dachu. Duchowym następcą Felicii został hardtop MBX, z kolei jego spadkobiercą – coupe 110R, wytwarzane w latach 1970-80. W latach 80. kontynuowano tę dobrze odbieraną przez rynek koncepcję modelami Gerde/Rapid. Głównym powodem odejścia od produkcji kabrioletów była całkowita zmiana koncepcji konstrukcyjnej pojazdów, zapoczątkowana w 1964 r. modelem MB. Zblokowany z tyłu pojazdu układ napędowy i lekkie, samonośne nadwozie z filigranowymi słupkami i wiotką płytą podłogową nie dawały wielkich nadziei na szczęśliwy finał prac nad wariantem osłabionym dodatkowo brakiem dachu. Przekonano się o tym nawet empirycznie, podczas drogowych prób prototypu roadstera opartego o technikę NOV, czyli przyszłego modelu MB. Przełamanie się pojazdu badawczego podczas pokonywania przejazdu kolejowego w 1962 r. na długo przypieczętowało losy kabrioletów noszących logo Skoda. Zostały one wyparte przez inne, znacznie sztywniejsze warianty pochodne, choć nadal profilowane sportowo bądź rekreacyjnie, lecz posiadające już stałe dachy. I nawet jeśli w pewnym momencie w technologicznym zasięgu producenta znajdowało się opracowanie w pełni funkcjonującego kabrioletu na bazie modeli 110R lub Garde/Rapid o odpowiednio wzmocnionej strukturze 
nośnej, to przy takim podziale produkcji zwyczajnie nie było go już gdzie wytwarzać. Renesans powodzenia kabrioletów z przełomu lat 70. i 80. XX wieku skłonił wiele wytwórni do uruchomienia produkcji takiej odmiany nadwoziowej swych najpopularniejszych modeli. Wielokrotnie w obliczu podobnego problemu pełnego obsadzenia mocy wytwórczych zlecano ją firmom zewnętrznym. Zwykle były to dawne pracownie stylistyczne, podejmujące się od lat 50. budowy mniejszych serii pojazdów. Stąd logotypy Pininfarina, Karmann bądź Bertone na karoseriach odkrytych wersji modeli popularnych, europejskich marek. Widoczna na fotografiach Skoda Rapid powstała jednak w zupełnie odwrotny sposób. Jej małoseryjna produkcja nie została zlecona przez macierzystą wytwórnię renomowanemu podwykonawcy z drugiej strony żelaznej kurtyny. Samochód opracowano w 1987 roku w Niemczech Zachodnich i po długim poszukiwaniu właściwego partnera mogącego podjąć się jego pracochłonnej produkcji, ostatecznie znaleziono go w Czechosłowacji. Struktura nośna i nadwozie z uniesioną linią tyłu powstały w firmie Auto Hainzinger, pełniącej na co 
dzień rolę przedstawiciela marki w bawarskim mieście Regensburg (Ratyzbona). Produkcji podjął się Metalex, z siedzibą w Pradze i filią numer 03 w Mielniku zajmującą się konwersjami (zwykle dla potrzeb motosportu) samochodów marki Skoda oraz VAZ/Łada. Niemiecki projekt odkrytego Rapida nie był w tym czasie niczym wyjątkowym. Podobne przedsięwzięcia pozbawienia dachu Garde/Rapida podejmowano już od 1983 r. w RFN, Austrii, Wielkiej Brytanii, krajach Beneluksu i w Kanadzie. Uatrakcyjniano w ten sposób ofertę czechosłowackiej marki, przyciągając doń zamożniejszych Klientów. Konwersja coupe na kabriolet potrafiła bowiem wymagać wyłożenia bez mała równowartości pojazdu bazowego. Prezentowany projekt Auto Hainzinger wyróżniały – prócz wspomnianej odmiennej linii tylnej części nadwozia – brak pałąka bezpieczeństwa oraz dynamiczna linia rozłożonego, tekstylnego dachu. Solidnie wzmocnione progi i rama przedniego okna były oczywistością, ale brak ram szyb drzwiowych spotkać można było i u innych adaptatorów Garde/Rapida – choćby Auto Meise. Przez dwa sezony w mielnickim oddziale MTX zbudowano dwanaście kabrioletów, kolejnych kilka – najprawdopodobniej sześć – zmontowano w niemieckiej siedzibie Auto Hainzinger. Pojazdy powstawały na indywidualne zamówienia, tym samym 
różniły się pomiędzy sobą dość istotnie sposobem wykończenia i ilością dodawanych akcesoriów. Dużą część tych ostatnich dostarczał do podwykonawcy niemiecki partner. Doświadczenie firmy Metalex zdobyte przy tym projekcie zaowocowało w późniejszym czasie projektami MTX Roadster i MTX Cabrio, bazującymi kolejno na modelach Favorit oraz Felicia. Obecnie firma Metalex zajmuje się adaptacjami pojazdów na wyczynowe oraz renowacjami egzemplarzy kolekcjonerskich. Firma Auto Hainzinger działa również do dnia dzisiejszego, prowadząc aktualnie sprzedaż pojazdów nowych i używanych różnych marek. Źródło: Skoda ll/Wirtualna Polska  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/volkswagen-garbus-czyli-przekret-nazistow-6083932838315137a,"Volkswagen Garbus, czyli przekręt Nazistów  Historia powstania Volkswagena Typ 1, czyli popularnego Garbusa, wiąże się z wieloma niedomówieniami i legendami. Czy Ferdinand Porsche ukradł projekt Czechom? A może prawdziwym twórcą Garbusa był Żyd? Pozostaje też pytanie, czy od początku Adolf Hitler tak naprawdę nie miał zamiaru stworzyć samochodu dla ludu, a jedynie wymyślił przekręt, jak wyciągnąć pieniądze od obywateli, aby sfinansować swoją machinę wojenną? 17 stycznia 1934 roku Ferdinand Porsche przedstawił projekt samochodu dla ludu – Volkswagena. Jednak trudno temu słynnemu inżynierowi w całości przypisywać stworzenie Garbusa. Podobieństwo tego modelu do kilku innych projektów jest powodem powstania wielu teorii spiskowych i, jak często w takich przypadkach, prawda leży gdzieś pośrodku. Porsche już w 1931 roku stworzył dla firmy Zundapp Typ 12, który przypominał nieco późniejszego Garbusa. Samochód ten posiadał umieszczony z tyłu, chłodzony powietrzem silnik i charakterystyczne, garbate nadwozie. W tym samym roku swój projekt pokazała czechosłowacka Tatra (model nazwany V570, który nie doczekał się wersji seryjnej). W drugiej wersji auto nie tylko technologicznie, ale też stylistycznie, przypominało późniejszego Garbusa. Porsche na pewno inspirował się innymi powstającymi w tym czasie projektami. Doszło nawet do tego, że został oskarżony przez Tatrę o naruszenie prawa patentowego i miał zapłacić odszkodowanie. Oprócz czechosłowackiej firmy nad małym i tanim samochodem pracował też Josef Ganz, żydowski inżynier, którego samochody zaprojektowane z myślą o zwykłych obywatelach miały zainspirować Hitlera do stworzenia Volkswagena. Ile w tym prawdy, raczej się nigdy nie dowiemy, gdyż władze Trzeciej Rzeszy skutecznie wymazywały z kart historii dokonania Żydów. Sam Ferdinand Porsche podjął się stworzenia Volkswagena w 1933 roku, na początku 1934 roku przedstawił swoje plany, a w połowie roku oficjalnie podpisał umowę, przyjmując wymagania Hitlera. Samochód miał być w stanie przewieźć dwoje dorosłych i troje dzieci. Co więcej, miał zużywać 7 l benzyny na 100 km i być w stanie jechać 100 km/h na nowo budowanych autostradach. Jednak najważniejsza była przystępna cena - 990 reichmarek, czyli taka, za jaką w tym czasie można było kupić przeciętny motocykl. W czasach Trzeciej Rzeczy nazwa Volkswagen (samochód dla ludu) dotyczyła raczej idei niż samego modelu. Auto nazywało się KdF-Wagen, gdzie skrót KdF oznacza Kraft durch Freude, czyli „siła przez radość”. Była to organizacja zajmująca się między innymi turystyką i imprezami sportowymi w hitlerowskich Niemczech. Zajmowała się ona też systemem finansowania Garbusa opracowanym przez władze Trzeciej Rzeszy. Z góry założono, że uda się osiągnąć cenę 990 marek (kabriolet miał być o 60 marek droższy) i stworzono system cotygodniowych wpłat. Każdy chętny do nabycia Volkswagena otrzymywał specjalną książeczkę, do której wklejał znaczki dokumentujące wpłaty (minimum 5 marek tygodniowo). Po uzbieraniu „na książeczce” 750 marek przydzielany miał był termin odbioru. Dodatkowo cała kwota była zwiększona o 60 marek za transport pojazdu z fabryki i 200 marek za dwuletnie ubezpieczenie. Volkswagen, a raczej KdF-Wagen, był flagowym projektem nazistowskich władz. Wizja taniego samochodu dla każdego, który miał zmotoryzować Niemcy, była podkręcana przez propagandę. W 1938 roku powstało nawet nowe miasto, w którym miały być produkowane te pojazdy. Po wojnie nazwano je Wolfsburgiem i do dziś jest miejscem, gdzie swoją główną siedzibę ma Volkswagen. Jednak mimo takich kroków, za czasów Trzeciej Rzeszy nie dostarczono ani jednego prywatnego Volkswagena. Do końca wojny wyprodukowano tylko 630 garbusów, które trafiły do wojska (między innymi do Afrikakorps i Luftwaffe) oraz cywilnych władz. Zamiast tego fabrykę opuszczały uterenowione kubelwageny i amfibie, czyli schwimmwageny. Oba te wojskowe auta były zmodyfikowanymi wersjami Garbusa. Oznacza to, że żadna osoba wpłacająca składki na Garbusa nie otrzymała swojego samochodu. Pieniądze te, zamiast finansować produkcję samochodów, zostały przeznaczone na machinę wojenną Hitlera. W ten sposób niemiecki dyktator znalazł dodatkowy sposób na wyciągnięcie funduszy od swoich obywateli – a nie były to małe kwoty. Już w 1938 do programu zapisało się blisko 170 tys. osób, a na koniec wojny, w 1945 roku, było to ok. 340 tys. osób. W tym czasie zebrano 289 milionów marek (przy przeciętnych zarobkach klasy średniej na poziomie 300-360 marek miesięcznie). Czy ten system w ogóle miał szansę zadziałać, czy od początku był „przekrętem” wymyślonym na potrzeby sfinansowania wojska? Trudno powiedzieć, ale pewnym jest, że pieniądze wpłacane na zakup Volkswagena szybko przestały finansować budowę cywilnych aut. Dodatkowo koszty produkcji samochodów były wyższe niż obiecana cena w wysokości 990 marek, a to już każe wątpić w cały system. Po wojnie znaczki zbierane w książeczkach przez oczekujących na auto straciły wartość. Część obywateli starała się odzyskać pieniądze, ale fundusze te nigdy nie trafiły do producenta samochodów, więc ten nie miał jak ich wypłacić. Ostatecznie w 1961 roku Volkswagen zgodził się właścicielom książeczek oszczędnościowych przyznać zniżkę na zakup Garbusa. Wynosiła ona 600 marek, jednak z powodu inflacji była to zaledwie jedna szósta wpłaconej wartości, a dodatkowo sam samochód nie był już tak tani. Alternatywą było otrzymanie 100 marek w gotówce. W efekcie ok. 120 tys. osób zgłosiło się po zadośćuczynienie – mniej więcej połowa zdecydowała się na zniżkę, a druga połowa odebrała należne im pieniądze stanowiące niewielki procent wpłaconej kwoty. Reszta zapewne w międzyczasie zdążyła wyrzucić lub stracić swoje książeczki. Sam Garbus masowo zaczął był produkowany dopiero po wojnie. Szybko się okazało, że tani samochód dla ludu nie stracił na aktualności. Najpierw podbił odbudowujące się Niemcy, a następnie stał się hitem sprzedaży na całym świecie. Łącznie wyprodukowano ponad 21,5 mln garbusów, a model ten dał początek największemu europejskiemu koncernowi motoryzacyjnemu i jednemu z trzech największych na świecie. Szymon Jasina, Wirtualna Polska  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/cristiano-ronaldo-jezdzil-bugatti-chironem-jeszcze-przed-dostawa-do-pierwszego-klienta-6094652020720769a,"Cristiano Ronaldo jeździł Bugatti Chironem jeszcze przed dostawą do pierwszego klienta Status światowej gwiazdy piłki nożnej niesie ze sobą wiele korzyści. Jedną z nich jest to, że producenci chętnie sami płacą za jeżdżenie najlepszymi autami. Cristiano Ronaldo właśnie pojawił się w reklamie Bugatti Chirona (jakby taki wóz w ogóle potrzebował reklamy) i mógł przetestować ten supersamochód o mocy 1500 KM. Film opublikowany przez Bugatti pokazuje Ronaldo w roli testera, mającego ostatecznie zatwierdzić Chirona. Można uwierzyć, że uśmiech piłkarza zasiadającego za kierownicą takiego samochodu jest szczery. Czy CR7 faktycznie zamówi swój egzemplarz najszybszego auta na świecie? Zapewne dowiemy się już niedługo, ale nie byłaby to niespodzianka. Cena będąca równowartością 11 mln zł nie powinna być tu przeszkodą. Właściwie, skoro gwiazdor pojawił się w reklamie tego wozu, ten zakup można wręcz uznać za pewnik. Bugatti Chiron napędzany jest poczwórnie doładowanym silnikiem W16 o pojemności 8,0 l i mocy 1500 KM, a jego maksymalny moment obrotowy to 1600 Nm. Napęd na cztery koła i mocarny silnik zapewniają świetne przyspieszenie. Chiron 100 km/h osiąga w mniej niż 2,5 s. Większość aut powyżej tej wartości zaczyna dostawać zadyszki. Inaczej jest w przypadku tego bugatti. 200 km/h pojawia się na liczniku w mniej niż 6,5 s od startu, natomiast 300 km/h w 13,6 s. Chiron ma elektronicznie ograniczoną prędkość maksymalną do 420 km/h. Jednak bez tej blokady będzie można pojechać jeszcze szybciej. O ile? To jeszcze nie zostało zmierzone."
http://moto.wp.pl/jak-wyglada-kolumna-z-vip-ami-i-kiedy-bor-moze-jechac-na-bombach-6093898483061377a,"Jak wygląda kolumna z VIP-ami i kiedy BOR może jechać „na bombach”? Służby odpowiedzialne za bezpieczeństwo osób sprawujących ważne funkcje państwowe od lat mogą poruszać się samochodami uprzywilejowanymi, które teoretycznie są łatwe do rozpoznania. – To pojazdy które wysyłają jednocześnie sygnały dźwiękowe i świetlne. Kiedy taki pojazd porusza się w kolumnie, pierwszy musi mieć włączone sygnały świetlne niebieskie i czerwone, podobnie jak ostatni – tłumaczy Mariusz Ciarka z Komendy Głównej Policji. Nie zawsze jednak włączenie sygnału jest konieczne. Powstaje jednak pytanie, czy faktycznie najważniejsze osoby w państwie tak często potrzebują jazdy uprzywilejowanymi limuzynami? Jak tłumaczy, płk Mirosław Depko, były funkcjonariusz BOR, często takie prośby ze strony rządzących są uzasadnione, ale to ochrona VIP-a podejmuje ostateczną decyzję. Kierowcy zwykłych samochodów są podzieleni w tej kwestii – jedni uważają to za nadużywanie władzy, ale inni rozumieją, że przedstawiciele władzy mogą mieć mało czasu. A jak to wygląda w innych krajach? Różnie. Dziennikarz Jacek Pałasiński przywołuje przykład krajów skandynawskich, gdzie rządowe limuzyny wykorzystywane są tylko podczas wykonywania obowiązków służbowych, a nie np. do powrotów polityków do domów. Jednak również u nas może się to zmienić, gdyż do sejmu ma trafić projekt nowych przepisów regulujących możliwość korzystania przez rządzących z uprzywilejowanych samochodów. oprac. Szymon Jasina"
http://moto.wp.pl/ubezpieczenie-oc-zalezne-od-wysokosci-i-czestotliwosci-otrzymanych-mandatow-i-punktow-karnych-6093850695860865a,"Ubezpieczenie OC zależne od wysokości i częstotliwości otrzymanych mandatów i punktów karnych? Każdy mandat i każdy punkt karny będzie archiwizowany w systemie CEPiK 2.0. Z tych danych skorzystać będą mogły firmy ubezpieczeniowe, dzięki czemu w zależności od liczby i wysokości otrzymywanych kar zmieniać będzie się kwota ubezpieczenia OC za samochód. Warto jednak zaznaczyć, że towarzystwa ubezpieczeniowe będą miały możliwość wglądu do tych danych tylko za zgodą zawierającego polisę kierowcy. Propozycja uzależnienia wysokości składek ubezpieczeń komunikacyjnych od otrzymywanych mandatów (np. liczby punktów karnych na koncie) pojawia się ostatnio coraz częściej. Sami kierowcy są podzieleni w tej kwestii. Jak łatwo się domyślić, ci z pustym kontem popierają taki pomysł, a osoby z punktami raczej nie. Sytuacja, w której dostęp do informacji o wykroczeniach będzie wymagał pozwolenia zainteresowanego, podsuwa nowe rozwiązanie - osoby, które się na to zgodzą i będą miały czyste konto, otrzymają zniżki. O tym, czy firmy ubezpieczeniowe zdecydują się na takie rozwiązanie przekonamy się już niedługo, gdy nowy system wreszcie zacznie działać. Zaliczył on już sporo opóźnień i teraz podawana data to 4 czerwca 2018 r. źródło: TVN Turbo oprac. Szymon Jasina"
http://moto.wp.pl/200-samochodow-elektrycznych-na-minuty-bedzie-mozna-wypozyczyc-we-wroclawiu-6093153043469441a,"200 samochodów elektrycznych na minuty będzie można wypożyczyć we Wrocławiu We Wrocławiu ruszy pierwsza w Polsce miejska wypożyczalnia samochodów elektrycznych. Auta będzie można zarezerwować za pomocą aplikacji na telefonie, a po dojechaniu co celu będzie można je zostawić w dowolnym miejscu. Pojazdy te mają mieć też specjalne przywileje. Miejskie samochody elektryczne będą wynajmowane w cenie 1 zł za minutę (bez żadnych kosztów dodatkowych). W przypadku niewielkich dystansów nie jest to wygórowana cena, ale pojawiają się też opinie, że przy wrocławskich korkach uzależnienie kwoty od czasu przejazdu nie jest najlepszym pomysłem. Pomóc w tym mają różne przywileje dla miejskich elektryków. Przede wszystkim takie samochody będą mogły korzystać z bus pasów, aby ominąć korki. Dodatkowo mają być wydzielone dla nich specjalne parkingi, a to oznacza, że np. w centrum będzie można bez problemu dojechać bliżej celu. We flocie docelowo ma się znaleźć 200 samochodów. 190 z nich to będą Nissany Leafy, czyli najpopularniejsze elektryczne auta na świecie. Kolejne 10 aut to będą dostawcze vany e-NV200, które mieszczą dwie europalety. Będzie to alternatywa dla taksówek ciężarowych, gdy będzie potrzeba przewiezienia większych rzeczy. oprac. Szymon Jasina  Jedziesz własnym autem i nie płacisz za paliwo. To BlaBlaCar. Wypróbuj!"
http://moto.wp.pl/kia-rio-nowe-szaty-stary-przepis-6092163040461953a,"Kia Rio: nowe szaty, stary przepis Nowa Kia Rio wygląda bardziej atrakcyjnie, szczególnie wewnątrz, gdzie na konsoli środkowej króluje ekran dotykowy. Na szczęście przepis na ten model się nie zmienił – jest przede wszystkim praktycznie i przestronnie. Kia Rio była do tej pory niedocenianym modelem. Na tle bardzo mocnego segmentu B z wieloma uznanymi modelami nie jest łatwo zaistnieć nowym graczom. Koreańskie auto zachęcało konkurencyjną ceną i przestronnym wnętrzem, ale brakowało mu charakteru. Teraz się to zmienia. Dłuższa maska, mocniejsze przetłoczenia i lżejszy tył uczyniły miejskie auto bardziej atrakcyjnym. Oczywiście nadal daleko mu do jakiejkolwiek ekstrawagancji, ale już takie drobne zmiany są krokiem w dobrą stronę. Z drugiej strony Kia nie chce tracić klientów zadowolonych z poprzedniego modelu, a to oznacza, że nadal najważniejszą cechą są zalety użytkowe. Samochód jest przede wszystkim przestronny jak na segment B i może się pochwalić jednym z największych bagażników – mieści on 325 l i tylko minimalnie ustępuje Skodzie Fabii. Do tego Kii udało się wygospodarować sporo miejsca na schowki i półki. Podstawowym silnikiem jest jednostka o pojemności 1,25 l oferująca 84 KM. Współpracuje ona z 5-biegową skrzynią manualną. Alternatywą są jednostki 1,4 l – benzynowa o mocy 100 KM i wysokoprężna (90 KM), które połączone są z przekładnią o 6 przełożeniach. Z powodu niskiego zainteresowania takimi silnikami, w Polsce nie pojawi się turbodoładowany benzyniak 1,0 l. Podstawowy model wyceniono na 47 990 zł. Mocniejszy benzyniak wymaga dopłaty 3 tys. zł, natomiast wersja wysokoprężna 8 tys. zł. W standardzie (odmiana M) znajduje się manualna klimatyzacja. Droższa o 5 tys. zł wersja L oferuje dodatkowo m.in. skórzaną kierownicę i lewarek zmiany biegów, podłokietnik ze schowkiem i gniazdem USB, alufelgi oraz automatyczna klimatyzacją. Najdroższa (o dalsze 9 tys. zł) konfiguracja XL ma już niemal wszystkie oferowane dodatki z nawigacją i rozbudowanym systemem multimedialnym na czele. Najbliższym konkurentem dla Kii Rio jest Skoda Fabia. Podobne wymiary i filozofia stojąca za oboma modelami oznaczają, że koreańskiemu autu nie będzie łatwo w pojedynku z tak popularnym konkurentem jak Fabia (najpopularniejszym samochodem w segmencie B w Polsce). Rio ma swoje argumenty, ale pozostaje pytanie, czy bardziej spodoba się klientom niż czeskie auto, które jest nieco tańsze?  Ministerstwo Podróży poleca: BlaBlaCar najlepszym sposobem na tanią podróż!"
http://moto.wp.pl/solaris-dostarczy-200-autobusow-do-belgii-kolejny-sukces-polskiej-firmy-6091769238487681a,"Solaris dostarczy 200 autobusów do Belgii. Kolejny sukces polskiej firmy - Autobusy elektryczne i niskoemisyjne to jeden z najwyższych priorytetów w naszej firmie i trendów na rynku europejskim - powiedział wiceprezes zarządu Solaris Dariusz Michalak. Przedsiębiorstwo z Bolechowa dostarczy ponad 200 takich pojazdów belgijskim przewoźnikom. To nie koniec zagranicznych zamówień. Do Norwegii trafi ponad 100 autobusów, w tym 4 elektryczne i 24 napędzane biopaliwem, a do Włoch 240 autobusów międzymiastowych InterUrbino. Polska marka Solaris coraz skuteczniej walczy o nowe rynki. Już teraz zdecydowana większość produkowanych u nas autobusów trafia na eksport. Łącznie od uruchomienia produkcji w 1996 roku fabrykę w Bolechowie pod Poznaniem opuściło ponad 12 000 pojazdów, które dziś wożą pasażerów w 29 krajach - od Niemiec i Czech, po Zjednoczone Emiraty Arabskie i francuską wyspę Reunion na Oceanie Indyjskim. Solaris nie zwalnia tempa i trafia do kolejnych miejsc, stawiając na nowoczesne rozwiązania, jak autobusy elektryczne czy hybrydowe. oprac. Szymon Jasina  BlaBlaCar - ekspert ekonomicznej podróży. Dodaj przejazd i tankuj za darmo!"
http://moto.wp.pl/audi-tts-nalezace-niegdys-do-neymara-do-kupienia-za-niecale-40-tys-euro-6091413776433793a,"Audi TTS należące niegdyś do Neymara, do kupienia za niecałe 40 tys. euro Audi TTS, niegdyś należące do Neymara, zostało wystawione na sprzedaż. Obecny właściciel auta oczekuje za nie około 40 tysięcy euro. - Chcę sprzedać to auto, gdyż go nie używam. Mam niewiele wolnego czasu, a trzymanie takiego pojazdu w tym miejscu jest dla mnie zbędne. Nie mam żadnego pisemnego potwierdzenia, że ten model Audi należał do Neymara. Osoba, która sprzedawała mi ten samochód powiedziała mi, że wcześniej jeździł nim Brazylijczyk - powiedział Pablo Cortina, aktualny właściciel Audi. Z powodu pufności pomiędzy sponsorem a klubem, nie ma oficjalnego potwierdzenia, że ten egzemplarz należał do słynnego piłkarza, ale, jak zapewnia aktualny właściciel, wystarczy przejrzeć stare zdjęcia, aby zobaczyć Neymara przy tym samym aucie. Słynne nazwisko na liście właścicieli zawsze przyciąga klientów i właśnie na to liczy Pablo Cortina. oprac. Szymon Jasina"
http://moto.wp.pl/studenci-z-bialegostoku-pracuja-nad-nowym-bolidem-formuly-student-6091022214739073a,"Studenci z Białegostoku pracują nad nowym bolidem Formuły Student CMS-4 - tak nazywa się nowy bolid, nad którym pracują studenci Wydziału Mechanicznego z zespołu Cerber Motorsport. Tym pojazdem chcą wystartować w zawodach z cyklu Formula Student, które odbędą się latem 2017 roku. Formuła Student to zawody, na które studenci z całego świata konstruują bolidy z prawdziwego zdarzenia. Muszą zaprojetować nadwozie (aerodynamikę), ale też układ napędowy czy kierowniczy i modyfikują silnik. Na tym jednak nie koniec. Całość przypomina prowadzenie prawdziwego zespołu wyścigowego, gdyż trzeba też pozyskać sponsorów. Studenci z Politechniki Białostockiej nie chcą mówić o konkretnych kwotach, ale zdradzają, że konstrukcja takiego bolidu to wydatek kilkuset tysięcy złotych. Jednak warto, bo trudno o lepsze przejście z wiedzy teoretycznej do praktycznej. źródło: TVN24 oprac. Szymon Jasina  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/elektryczne-samochody-nie-zawsze-sa-ekologiczne-6090680517801089a,"Elektryczne samochody nie zawsze są ekologiczne Samochody elektryczne mają sporo zalet – m.in. jazda na prądzie jest tańsza, osiągi silników elektrycznych są lepsze niż spalinowych – ale najczęściej przywołuje się to, że są bardziej ekologiczne. Dzięki nim ma się poprawiać powietrze w miastach, ale mają mieć też zbawienny efekt na klimat na świecie. Czy tak jest na pewno? Przede wszystkim trzeba określić, skąd pochodzi prąd. W Polsce nadal większość energii elektrycznej wytwarza się przez spalanie paliw kopalnych – najczęściej węgla. To oznacza, że można powiedzieć, iż samochody elektryczne tak naprawdę jeżdżą na węgiel. Jak wylicza Paweł Goller z Przemysłowego Instytutu Motoryzacji, wytworzenie prądu dla auta elektrycznego powoduje większą emisję dwutlenku węgla do atmosfery, niż ma to miejsce w samochodzie spalinowym. Z drugiej strony trzeba pamiętać, że samo wytworzenie paliwa w rafinerii też powoduje dodatkowe zanieczyszczenie środowiska. Niezaprzeczalną zaletą samochodów elektrycznych jest to, że nie emitują spalin w miejscu, w którym jadą, a to oznacza, że nie zanieczyszczają powietrza np. w centrach miast. Choć, jak tłumaczy Krystyna Barańska z Wojewódzkiego Inspektoratu Ochrony Środowiska w Warszawie, i to nie do końca jest prawdą. Oprócz emisji dwutlenku węgla czy szczególnie trujących tlenków azotu, samochody powodują pojawianie się pyłu w powietrzu. Są trzy źródła takiego zanieczyszczenia – rura wydechowa, ścieranie się opon i hamulców oraz tzw. pylenie wtórne, czyli podrywanie pyłu z nawierzchni podczas jazdy. W samochodach elektrycznych nie występuje tylko to pierwsze, natomiast największym źródłem jest to ostatnie, które odpowiada za 80 proc. pyłu. Kolejną kwestią związaną z ekologia jest proces produkcyjny. W przypadku samochodów elektrycznych generuje on zdecydowanie więcej spalin, ale ma też inne złe działania na środowisko. Najważniejsza kwestią są akumulatory, które wykorzystują metale ziem rzadkich. Jak sama nazwa wskazuje – wydobywa się je tylko w niektórych miejscach na świecie, a już samo to powoduje potrzebę ich transportu. Dodatkowo np. do oddzielenia ich od gliny wykorzystuje się siarczan amonu. Jednak np. w kopalni w Chińskim Jiangxi tylko 0,2 proc. wydobytego materiału to pożądane pierwiastki wykorzystywane w przemyśle. Reszta (już skażona) zostaje niewykorzystana. Jeszcze gorzej sytuacja wygląda w innych kopalniach, gdzie jest potrzeba przebijania się przez grube skały, a cały sprzęt zużywa bardzo dużo energii – często pochodzącej z elektrowni węglowych. Nie można też zapominać o fakcie, że później z samochodem elektrycznym są większe problemy z utylizacją. Idealną sytuacją byłoby odzyskiwanie materiałów z akumulatorów, jednak jest to nieopłacalne. Sytuację mogłoby poprawić dalsze wykorzystywanie starych akumulatorów w miejscach, gdzie ich częściowa sprawność nie ma znaczenia – np. przy zasilaniu budynków czy magazynowaniu energii z elektrowni wiatrowych lub słonecznych. Wszystko to oznacza, że samochody elektryczne są tak „czyste” jak ich wytwarzanie, zasilanie i późniejsza utylizacja. Zatem faktyczne znaczące obniżenie emisji spalin możliwe jest przy wykorzystaniu źródeł odnawialnych lub elektrowni atomowych. źródło: TVN Turbo"
http://moto.wp.pl/wystawa-skuterow-i-motocykli-w-warszawie-galeria-zdjec-6097132195845249a,"Wystawa skuterów i motocykli w Warszawie – galeria zdjęć  Moto Expo to nowa nazwa imprezy znanej wcześniej jako wystawa skuterów i motocykli. Od wielu lat odbywa się na początku marca i oficjalnie rozpoczyna sezon motocyklowy. To największe tego typu targi w Polsce i importerzy maszyn z całego świata przygotowali kilka premier.  Najwięcej premier na Moto Expo pokazała Yamaha. Zwiedzający do niedzieli, 5 marca, mogą po raz pierwszy w Polsce zobaczyć nowy, duży skuter  R6 i odświeżony model MT-09. Jednak największe zainteresowanie wzbudza kolejny w rodzinie sprzęt w stylu retro czyli SCR950. Tuż obok, na stoisku BMW, można zobaczyć całkiem nowe K1600 GT, czyli wielki motocykl przeznaczony do pokonywania długich tras turystycznych i stylizowany model Racer, zbudowany na bazie modelu R NineT, zaparkowany obok wersji R nineT Pure.  Dużo nowości dla miłośników nieco mniejszych sprzętów zaprezentował Romet. Niemal wszystkie motocykle musiały przejść kilka modyfikacji ze względu na nowe normy emisji spalin. Obok lekkich turystyków o pojemnościach 250 i 400 ccm można było zobaczyć kilka zupełnie nowych motocykli w stylu cafe racer.  W tym samym klimacie zaprezentował się polski importer motocykli Triumph, którego gwiazdą stoiska jest model Bobber z rodziny Bonneville. Przedstawiciele Brytyjczyków otworzyli niedawno nowy salon Triumph w Warszawie, a jak się dowiedzieliśmy, już za kilka tygodni kolejne salony pojawią się w Poznaniu i na południu kraju.  Jeden z  warszawskich dealerów motocykli Harley-Davidson na swoim stoisku pokazał modele touring z nowymi, większymi silnikami. Obecnie producent ten odchodzi od frędzli i skórzanych dodatków na rzecz klasycznie wyglądających sprzętów i nieco bardziej mrocznych maszyn.  Na stoisku Indiana można było zobaczyć kilka pojazdów. Motocykle te wróciły na rynek w roku 2013, a na Moto Expo pokazano kilka modeli, z których najciekawszy był niewielki motocykl wyprodukowany w 1917 roku. Był on zaparkowany niedaleko zupełnie nowego motocykla turystycznego z roku 2017. 
Indian nie był jednak najstarszym sprzętem, ponieważ muzeum w Drohiczynie nad Bugiem wystawiło się z pięknie odrestaurowanym motocyklem wyprodukowanym w roku 1914.   Hale targowe nie były tak wypełnione, jak to miało miejsce w latach poprzednich, ale mimo to każdy miłośnik jednośladów znajdzie tam coś dla siebie. Vespa przygotowała najbardziej kolorową strefę na całych targach, a ci, którzy zechcą poznać kilka firm i warsztatów specjalizujących się w budowie motocykli customowych, także nie będą zawiedzeni."
http://moto.wp.pl/konkurs-wygraj-zestaw-lego-technic-z-kolekcji-2017-6080839233487489a,"Konkurs - wygraj zestaw Lego Technic z kolekcji 2017  Zamiast do Gwiazdora napisz list do moto.wp.pl. W naszym konkursie „Moja wakacyjna motoprzygoda” do wygrania mamy 5 zestawów klocków Lego Technic BMW R 1200 GS Adventure, które do sprzedaży trafią dopiero w przyszłym roku. Konkurs rozstrzygniemy jeszcze przed świętami. Wystarczy, że w liście krótko opiszesz swoją wakacyjną motowyprawę samochodem lub motocyklem, a do maila załączysz przynajmniej cztery zdjęcia pokazujące, jak się bawiliście. Na zgłoszenia czekamy do środy (21.12.2016 r.) pod adresem  moto@serwis.wp.pl  Miłej zabawy i do dzieła! Nagrodą w naszym konkursie jest kolekcjonerski zestaw dla fanów dwóch kółek, a szczególnie turystycznych enduro - Lego Technic BMW R 1200 GS Adventure. Motocykl powstał z okazji 40-lecia Lego Technic i został zaprojektowany w najdrobniejszych szczegółach we współpracy z twórcami BMW Motorrad. Regulamin konkursu dostępny jest poniżej. 1.1 Organizatorem Konkursu jest Grupa Wirtualna Polska S.A. z siedzibą w Warszawie przy ul. Jutrzenki 137A, 02-231 Warszawa, wpisana do rejestru przedsiębiorców Krajowego Rejestru Sądowego prowadzonego przez Sąd Rejonowy dla m.st. Warszawy w Warszawie, XII Wydział Gospodarczy KRS pod numerem KRS 0000580004 posiadająca NIP: 527-26-45-593 oraz kapitał zakładowy w wysokości 317.957.850 zł (dalej „Organizator”).
1.2 Fundatorem nagród w Konkursie jest Agatha Slaby-Bolińska prowadząca działalność gospodarczą pod firmą PIAR+ Agatha Slaby-Bolińska, wykonująca działalność gospodarczą w Warszawie, przy ul. Inflanckiej 5 lok. 82, 00-189 Warszawa, posiadająca NIP 118-00-71-449 (dalej „Fundator”).
1.3 Konkurs organizowany jest pod nazwą „Moja wakacyjna motoprzygoda” i zwany jest dalej ""Konkursem"".
1.4 Konkurs rozpoczyna się w dniu 15 grudnia 2016 r. o godzinie 12:00:00, a kończy się dnia 21 grudnia 2016 r. o godzinie 23:59:59 (dalej ""Czas Trwania Konkursu"").
1.5 Konkurs organizowany jest na stronie internetowej moto.wp.pl zwanej dalej „Stroną Konkursową”.
1.6 Organizator Konkursu powoła komisję konkursową, w której skład wejdą przedstawiciele Organizatora. Do zadań Komisji Konkursowej należy stałe czuwanie nad prawidłowym przebiegiem Konkursu oraz podejmowanie decyzji w kwestiach, w których pojawią się wątpliwości związane z Konkursem, w tym z interpretacją niniejszego Regulaminu.
1.7 Fundator nagród w Konkursie składa określone w Regulaminie przyrzeczenie publiczne oraz jest wyłącznie odpowiedzialny za ufundowanie Nagród w Konkursie oraz ich realizację na rzecz Zwycięzców. 2.1 Uczestnikiem Konkursu, zwanym dalej Uczestnikiem, może być osoba fizyczna, która łącznie spełnia następujące warunki:
2.1.1 jest osobą pełnoletnią i posiada pełną zdolność do czynności prawnych;
2.1.2 wykona zadanie konkursowe („Zadanie Konkursowe”);
2.1.3 prześle zadanie konkursowe przez wysłanie wiadomości mailowej na adres moto@serwis.wp.pl
2.1.4 nie jest pracownikiem lub osobą współpracującą na innej podstawie niż stosunek pracy, Organizatora i/lub Fundatora ani członkiem ich rodzin; przez rodzinę rozumie się małżonka, wstępnych, zstępnych, rodzeństwo, powinowatych oraz osoby pozostające w stosunku przysposobienia;
2.1.5 zamieszkuje na terytorium Rzeczypospolitej Polskiej. 3 ZASADY KONKURSU 3.1 Zadanie Konkursowe polega na napisaniu krótkiej relacji ze swojej wakacyjnej wyprawy samochodem lub motocyklem i dołączeniu 4 zdjęć
3.2 Zgłoszenie udziału w Konkursie następuje poprzez:
3.2.1 wykonanie Zadania Konkursowego poprzez wysłanie wiadomości mailowej zawierającej wykonane Zadanie Konkursowe, o którym, mowa w punkcie 3.1. Regulaminu, na adres moto@serwis.wp.pl;
3.2.2 podanie w treści maila ze Zgłoszeniem imienia i nazwiska Uczestnika oraz adresu poczty.
3.3 Zdjęcia dołączane do Zgłoszenia powinny zostać wykonane w rozmiarze co najmniej 1280 px.
3.4 Uczestnik może dostarczyć w Czasie Trwania Konkursu nie więcej niż jedno Zgłoszenie.
3.5 Przesyłając Zgłoszenie Uczestnik zobowiązuje się do przestrzegania warunków niniejszego Regulaminu i potwierdza, iż udział w Konkursie następuje na warunkach wskazanych w niniejszym Regulaminie. Uczestnik może zrezygnować z udziału w Konkursie poprzez przesłanie wiadomości e-mail na ustanowione dla Konkursu konto korespondencyjne.
3.6 Organizator ma prawo wykluczyć Uczestnika z udziału w Konkursie w przypadku dokonania Zgłoszenia w sposób sprzeczny z niniejszym Regulaminem oraz innego naruszenia przez Użytkownika warunków niniejszego Regulaminu. O decyzji Organizatora Uczestnik zostanie powiadomiony przez przesłanie wiadomości na adres e-mail z którego dokonano Zgłoszenia. Decyzja Organizatora o wykluczeniu Uczestnika jest ostateczna. 4.1 Uczestnik Konkursu przesyłając Zgłoszenie w Konkursie oświadcza, iż przysługuje mu pełnia autorskich praw osobistych i majątkowych oraz praw pokrewnych w rozumieniu ustawy z dnia 4 lutego 1994 r. o prawie autorskim i prawach pokrewnych (tj. Dz. U. z 2006, nr 90, poz. 631 ze zm.) a także innych praw niezbędnych do opublikowania Zgłoszenia w sieci Internet. W przypadku, gdy Uczestnik nie jest autorem lub współautorem Zgłoszenia Uczestnik oświadcza, iż dysponuje wszelkimi prawami oraz wymaganymi zgodami w tym od autorów, współautorów i/lub właściwych organizacji zbiorowego zarządzania prawami autorskimi, niezbędnymi do opublikowania Zgłoszenia w sieci Internet.
4.2 Uczestnik Konkursu, któremu nie będą przysługiwały prawa do Zgłoszenia jest zobowiązany do pokrycia wszelkich kosztów poniesionych przez Organizatora i/lub Fundatora w związku z opublikowaniem Zgłoszenia w sieci Internet w szczególności do poniesienia opłat za zamieszczenie i udostępnienie Zgłoszenia w sieci Internet na rzecz autorów, współautorów i/lub organizacji zbiorowego zarządzania prawami autorskimi.
4.3 W przypadku, gdy w ramach Zgłoszenia zostanie wykorzystany wizerunek osób trzecich Uczestnik Konkursu zobowiązuje się posiadać zgodę osób przedstawionych w tych materiałach na rozpowszechnianie ich wizerunku w sieci Internet. 4.4 Uczestnik Konkursu jest zobowiązany do naprawienia szkody, jaką może ponieść Organizator i/lub Fundator z tytułu ewentualnych roszczeń osób trzecich związanych z prawami autorskimi oraz wszelkimi innymi przysługującymi im prawami do Zgłoszenia.
4.5 Poprzez akceptację niniejszego Regulaminu, Uczestnik Konkursu wyraża zgodę na nieodpłatne zwielokrotnienie, zamieszczenie i rozpowszechnianie przez Organizatora i/lub Fundatora Zgłoszenia w okresie trwania i po zakończeniu Konkursu.
4.6 Organizator ma prawo usunąć Zgłoszenia, które zawierać będą treści sprzeczne z obowiązującym prawem, zasadami współżycia społecznego, dobrymi obyczajami, naruszające prawa lub i/lub dobre imię oraz renomę Organizatora, prawa osób trzecich, naruszające dobra osobiste, obraźliwe, wulgarne lub zawierające groźby skierowane pod adresem osób trzecich, zawierające treści dyskryminujące płeć, rasę, narodowość, język, religię, nawołujące do przemocy lub posiadające charakter pornograficzny.
4.7 Organizator ma prawo usunąć Zgłoszenia, które zawierać będą treści sprzeczne z obowiązującym prawem, zasadami współżycia społecznego, dobrymi obyczajami, naruszające prawa lub i/lub dobre imię oraz renomę Organizatora, prawa osób trzecich, naruszające dobra osobiste, obraźliwe, wulgarne lub zawierające groźby skierowane pod adresem osób trzecich, zawierające treści dyskryminujące płeć, rasę, narodowość, język, religię, nawołujące do przemocy lub posiadające charakter pornograficzny.
4.8 Każdy Uczestnik Konkursu oświadcza, że wyłączone jest jakiekolwiek pośrednictwo Organizacji Zbiorowego Zarządzania Prawami w przedmiocie wynagrodzeń dla wszelkich twórców Zgłoszenia. 5.1 Dostarczanie Zgłoszeń jest możliwe jedynie w Czasie Trwania Konkursu. Decyduje czas wpłynięcia Zgłoszenia do Organizatora. Zgłoszenia dostarczone po terminie lub z innych przyczyn naruszające warunki niniejszego Regulaminu nie będą brały udziału w Konkursie.
5.2 Uczestnik może przesłać nie więcej niż jedno Zgłoszenie w Czasie Trwania Konkursu.
5.3 W Konkursie zostanie wyłonionych 5 nagrodzonych Zgłoszeń Konkursowych.
5.4 Decyzja Komisji Konkursowej jest ostateczna i nie przysługuje od niej odwołanie.
5.5 Organizator sporządzi i będzie przechowywać przez 60 dni od momentu rozstrzygnięcia Konkursu listę i dane nagrodzonych Uczestników.
5.6 Organizatorowi przysługuje prawo wyboru Alternatywnego Nagrodzonego Uczestnika, spośród Uczestników, którzy przesłali Zgłoszenie w przypadku, gdy:
5.6.1 Nagrodzony Uczestnik nie skontaktuje się z Organizatorem w trybie określonym w niniejszym Regulaminie celem realizacji prawa do Nagrody,
5.6.2 Nagrodzony Uczestnik nie jest uprawniony do udziału w Konkursie,
5.6.3 Organizator nie otrzyma od Nagrodzonego Uczestnika, w momencie wskazanym przez Organizatora wszystkich ustalonych dokumentów lub danych lub uzyska niepoprawne dokumenty lub dane,
5.6.4 Organizator uzyska wiarygodną informację, że Zgłoszenie narusza warunki niniejszego regulaminu,
5.6.5 Nagrodzony Uczestnik wygrał już nagrodę w Konkursie. 6.1 W Konkursie zostały przewidziane następujące nagrody:
6.1.1 Dla każdego z 5 nagrodzonych Zgłoszeń Konkursowych – zestawów klocków Lego BMW GS 1200 R o wartości 219,99 złotych brutto,
6.2 Zwycięzca nie może przekazać prawa do nagrody innej osobie.
6.3 Nagroda nie podlega zamianie na inne nagrody rzeczowe ani na równowartość pieniężną.
6.4 Zwycięzcy zostaną powiadomieni o wygranej mailowo na adres z którego nastąpiło Zgłoszenie, nie później niż w terminie 5 dni roboczych od dnia zakończenia Konkursu.
6.5 Zwycięzca zobowiązany jest skontaktować się z Organizatorem w terminie kolejnych 3 dni roboczych, liczonych od dnia i godziny, w którym nastąpiło przesłanie na jego adres e-mail informacji o wygranej, pod rygorem utraty prawa do nagrody, celem ustalenia wszystkich danych i terminów koniecznych do skutecznej realizacji prawa do Nagrody.
6.6 Zwycięzca zobowiązany jest do podpisania wszelkich wymaganych dokumentów niezbędnych w celu realizacji prawa do Nagrody.
6.7 Organizator zastrzega sobie prawo żądania od Zwycięzcy dodatkowych danych ponad wskazane wcześniej, jeżeli będą one niezbędne w celu przekazania nagrody lub opłacenia ewentualnego podatku.
6.8 Sposób realizacji Nagrody przez Zwycięzcę zostanie ustalony w porozumieniu ze Zwycięzcą przez Organizatora.
6.9 Imię i nazwisko Zwycięzcy wraz ze Zgłoszeniem, które otrzymało Nagrodę, zostanie zamieszczone na Stronie Konkursowej zgodnie z postanowieniami niniejszego Regulaminu.
6.10 Zwycięzca nieodwołalnie traci prawo do Nagrody, jeżeli:
6.10.1 nie potwierdzi realizacji prawa do Nagrody w terminie ustalonym przez Strony;
6.10.2 przekaże Organizatorowi nieprawdziwe dane;
6.10.3 nie dopełni obowiązków przewidzianych w Regulaminie;
6.10.4 naruszy postanowienia Rozdziału 4 niniejszego Regulaminu;
6.10.5 w innych wypadkach określonych w niniejszym Regulaminie.
6.11 Organizator nie ponosi odpowiedzialności za niemożność przekazania Nagrody Zwycięzcy z przyczyn od niego niezamierzonych, a zwłaszcza podania błędnego adresu przez Zwycięzcę.
6.12 Odpowiedzialność Organizatora wobec Uczestnika w związku z realizacją Konkursu jest ograniczona do wysokości wartości Nagrody. 7.1 W przypadku, gdy na podstawie powszechnie obowiązujących przepisów prawa, zdobywca Nagrody będzie miał obowiązek uiszczenia za pośrednictwem Organizatora lub Fundatora podatku dochodowego od osób fizycznych Nagroda zostanie wydana Zwycięzcy po potrąceniu kwoty podatku dochodowego. Obowiązek zapłaty podatku dochodowego w zryczałtowanej wysokości 10% powstaje w szczególności w przypadku, gdy wartość nagrody przekracza kwotę 760,00 złotych, przy czym w odniesieniu do Nagrody, składającej się z dwóch elementów, wartość podatku dochodowego zostanie obliczona od łącznej wartości wygranych w Konkursie Nagród.
7.2 Mając na uwadze postanowienia ust. powyżej pieniężna część nagrody głównej zostanie pobrana przez Organizatora jako płatnika 10% ryczałtowego podatku dochodowego od osób fizycznych od przekazanych w Konkursie nagrody głównej i przekazana do właściwego urzędu skarbowego. Potrącenie 10% podatku zryczałtowanego od łącznej wartości nagrody oznacza, że pieniężna część nagrody nie będzie wydawana Zwycięzcy. 8 DANE OSOBOWE 8.1 Dane Osobowe Uczestników Konkursu będą przetwarzane przez Administratora Danych Osobowych jedynie w celu doraźnym, tj. w celu realizacji konkursu (wyłonienie zwycięzcy i przekazania nagrody) i zostaną trwale usunięte po ustaniu konkursu i/lub okresu reklamacyjnego. 8.2 Administratorem Danych Osobowych jest Grupa Wirtualna Polska S.A. z siedzibą w Warszawie przy ul. Jutrzenki 137A, 02-231 Warszawa, zarejestrowana w rejestrze przedsiębiorców Krajowego Rejestru Sądowego prowadzonego przez Sąd Rejonowy dla m.st. Warszawy w Warszawie, XII Wydział Gospodarczy KRS pod numerem KRS 0000580004 posiadająca NIP: 527-26-45-593 oraz kapitał zakładowy w wysokości 317.957.800 zł
8.3 Administrator Danych Osobowych informuje, że podanie danych osobowych jest dobrowolne, choć warunkuje możliwość udziału w Konkursie oraz że Uczestnikowi Konkursu przysługuje prawo dostępu do jego danych oraz ich poprawiania.
8.4 Do zakończenia Konkursu Uczestnik Konkursu może cofnąć zgodę na przetwarzanie jego danych osobowych w celach związanych z przeprowadzeniem Konkursu wysyłając na adres e-mail moto@serwis.wp.pl wiadomość o temacie ""Cofnięcie zgody na przetwarzanie danych"", w treści wiadomości musi zostać zawarty Imię i Nazwisko Uczestnika oraz adres e-mail i używany w Konkursie. Cofnięcie takiej zgody jest równoznaczne z rezygnacją z udziału w Konkursie oraz utratą prawa do jakiejkolwiek Nagrody. 9 POSTĘPOWANIE REKLAMACYJNE 9.1 Reklamacje związane z Konkursem powinny być składane w formie pisemnej na adres Organizatora lub w formie elektronicznej na adres moto@serwis.wp.pl Reklamacje mogą być składane w ciągu 14 (czternastu) dni od daty ogłoszenia wyników Konkursu (decyduje data otrzymania reklamacji). Reklamacje zgłoszone po upływie wskazanego terminu lub w innej formie nie będą rozpatrywane.
9.2 Reklamacja powinna zawierać imię, nazwisko, dokładny adres osoby składającej reklamację, jak również dokładny opis i powód reklamacji.
9.3 O wyniku reklamacji Uczestnik zostanie poinformowany elektronicznie (na adres podany w reklamacji), w ciągu 14 (czternastu) dni od daty otrzymania reklamacji przez Organizatora.
9.4 Reklamacje będą rozpatrywane przez Komisję Konkursową. Decyzje Komisji Konkursowej są ostateczne. 10 POSTANOWIENIA KOŃCOWE 10.1 Niniejszy Regulamin jest jedynym dokumentem określającym zasady Konkursu.
10.2 Organizator nie jest odpowiedzialny za niedostępność Konkursu wskutek problemów z przesyłaniem danych, ani też nie gwarantuje, że strony sieci Web będą wolne od zakłóceń lub błędów. Organizator nie bierze odpowiedzialności za jakąkolwiek utratę danych lub uszkodzenia podczas lub po transmisji.
10.3 Organizator nie ponosi odpowiedzialności za opóźnienia lub jakiekolwiek przeszkody w komunikacji z Uczestnikami Konkursu wynikające z przyczyn niezależnych od niego.
10.4 Organizator nie ponosi odpowiedzialności za nieprzestrzeganie przez Uczestników postanowień niniejszego Regulaminu, w szczególności jeżeli treść Zgłoszenia będzie sprzeczna z prawem, będzie naruszać prawa osób trzecich, będzie sprzeczna z dobrymi obyczajami, albo będzie zawierać lub opisywać sytuacje lub zdarzenia, które mogą powodować zagrożenie dla zdrowia lub życia ludzi lub zwierząt.
10.5 Organizator jest uprawniony do zmiany postanowień niniejszego Regulaminu, o ile nie wpłynie to na pogorszenie warunków uczestnictwa w Konkursie. Dotyczy to w szczególności zmian terminów poszczególnych czynności konkursowych oraz zmian specyfikacji Nagród. Zmieniony Regulamin wchodzi w życie z chwilą jego opublikowania na Stronie Konkursowej.
10.6 Organizator ustanawia adres korespondencyjny dla wszelkiej korespondencji związanej z Konkursem moto@serwis.wp.pl redakcja"
http://moto.wp.pl/motocyklowa-awangarda-styl-tych-motocykli-jest-nie-do-podrobienia-6068404420596353a,"Motocyklowa awangarda – styl tych motocykli jest nie do podrobienia  Firma Almot, dystrybutor marki Triumph, zaprezentowała w Warszawie trzy premierowe modele motocykli przygotowane na sezon 2017. Po raz pierwszy w Polsce można było zobaczyć najgorętszą nowość, czyli Bonneville Bobbera. Pokaz odbył się w niedawno otwartym salonie sprzedaży.  Triumph od wielu lat produkuje motocykle turystyczne, naked biki i motocykle o bardzo klasycznej linii. Jednak plany rozwoju firmy skierowały inżynierów na zupełnie inne tory. Zaprezentowany w Polsce Triumph Bonneville Bobber rozpoczyna nowy rozdział. To motocykl stworzony do konkurowania z maszynami Harley-Davidson. Czym Triumph chce przyciągnąć nowych klientów?   Otwarcie salonu Triumph w Warszawie    Nadwozie motocykla zostało zaprojektowane tak, aby przypominało maszyny sprzed kilku dekad. Minimalizm i proste linie ramy z nieco zakamuflowanym tylnym zawieszeniem ma sprawiać wrażenie, że tył nie jest resorowany. Pod dużym bakiem pracuje ogromny silnik, znany z modelu Bonneville T 120. Oprócz tego motocykl oferuje dwa elektronicznie przestawiane tryby jazdy, z których jeden jest do przemieszczania się w dobrych warunkach atmosferycznych, a drugi pomaga w deszczu. Oprócz tego motocykl ma na pokładzie system ABS, kontrolę trakcji, immobiliser i system dbający o wydłużenie żywotności sprzęgła. Klasyczny wygląd jest przełamany nowoczesnymi światłami LED i wyświetlaczem umieszczonym w dolnej części obrotomierza. Co ciekawe, dla tego modelu przygotowano aż 150 akcesoriów, dzięki którym każdy będzie mógł indywidualnie przeprojektować swój motocykl. Poza Bobberem, w czasie jedynej prezentacji modeli 2017, importer pokazał jeszcze dwa nowe motocykle. Czarnego klasycznego Bobnevilla T100 i usportowionego Street Cupa. Sam salon to pierwsze takie miejsce w Polsce. Ma dwa poziomy, 500 metrów kwadratowych powierzchni i oferuje gościnę wszystkim motocyklistom, niezależnie od tego, jakim motocyklem jeżdżą. Zlokalizowano go przy Alejach Jerozolimskich w Warszawie i wyróżnia się ciekawie zaprojektowanym wnętrzem utrzymanym w klimacie brytyjskiego stylu Cafe Racer. Biało-czarna kolorystyka to nowy pomysł specjalistów z firmy Triumph na ujednolicenie wszystkich punktów dealerskich na świecie. Według zapowiedzi, kolejne oficjalne salony firmy zostaną otwarte w Poznaniu i na południu Polski. W krajach zachodniej Europy, w każdym dużym mieście jest miejsce, gdzie można kupić nowy motocykl Triumph lub akcesoria do niego. Triumph planuje sukcesywnie powiększać ofertę i w ciągu najbliższych trzech lat chce wprowadzić do sprzedaży aż 20 całkowicie nowych modeli motocykli. Jakub Tujaka, Wirtualna Polska"
http://moto.wp.pl/od-poczatku-roku-2016-zarejestrowalismy-mniej-nowych-motocykli-i-motorowerow-6068403491751041a,"Od początku roku 2016 zarejestrowaliśmy mniej nowych motocykli i motorowerów  Od stycznia do końca września 2016, w porównaniu do analogicznego okresu roku 2015, rejestrujemy więcej samochodów osobowych, ale znacznie mniej motocykli. Zmiana przepisów dotyczących uprawnień niezbędnych do kierowania jednośladami z 2014 roku skokowo pobudziła sprzedaż, ale czy to wystarczy żeby rynek się rozwijał?  W pierwszych III kwartałach 2016 roku zarejestrowano 19,3 tys. nowych motocykli, czyli o 5,3 proc. mniej niż w analogicznym okresie 2015 roku. W trzecim kwartale 2016 roku nadal można zauważyć efekty zmiany pozwalającej kierować motocyklem do 125 centymetrów sześciennych posiadaczom prawa jazdy kat. B, a także zmiany przepisów homologacyjnych. Co prawda liczba zarejestrowanych nowych motocykli zmalała o ok. 0,5 tys. sztuk w porównaniu do III kwartału 2015 roku, ale przekroczyła 6,1 tys. i wynik ten jest wciąż bardzo dobrym rezultatem szczególnie w odniesieniu do poprzednich lat. Dla przykładu, w III kwartale 2014 roku, kiedy zmieniono podmiotowe przepisy ustawy o kierujących pojazdami, rezultat był o połowę mniejszy. Od początku 2016 roku zarejestrowano 19,3 tys. motocykli, to trzy razy więcej niż w 2013 roku i ponad 2 razy więcej niż w 2014 roku. Co dalej z motorowerami?  Nieco gorzej wygląda sytuacja na rynku motorowerów. Konsekwentne spadki w tej grupie odnotowujemy od 2009 roku, dodatkowo pogłębione z powodu wspomnianej zmiany przepisów i przesunięcia popytu na większe skutery do kategorii motocykli. Liczba rejestracji motorowerów zmalała od stycznia do września o 14,3 procent (do 21,4 tys.). Szymon Dziawer, redaktor naczelny Motogen.pl, zapytany o rynek jednośladów z najmniejszymi silnikami powiedział:
- Ciekawostką jest utrzymanie status quo motorowerów. Choć wszystko wskazywało, że pojazdy tej kategorii zostaną skazane na niebyt, to mimo wyraźnego spadku (-14,3 proc., czyli 21 414 sztuk), nadal ich obecność na rynku jest istotna. A trzeba wziąć pod uwagę, że po ostatnich nowelizacjach przepisów dotyczących uprawnień, zawęziła się zdecydowanie grupa docelowa na pojazdy kategorii 50 ccm. Dziś należą do niej osoby nieposiadające uprawnień do prowadzenia żadnych pojazdów, które ukończyły 18 rok życia przed 19 stycznia 2013 r. oraz posiadacze kategorii prawa jazdy AM (dawniej zwanej Kartą Motorowerową). Oczywiście pojazdami tymi mogą także poruszać się posiadacze dowolnej, wyższej kategorii prawa jazdy, ale 24 sierpnia 2014 roku otworzyła się furtka i posiadacze najbardziej powszechnej kategorii B (samochodowej) z trzyletnim stażem mogą jeździć motocyklami klasy 125 ccm. Motocykle premium mają się bardzo dobrze  Marcin Posłuszny z Harley-Davidson Polska stwierdził, że pomimo zauważalnego spowolnienia rynku po pierwszych trzech kwartałach 2016 roku, sprzedaż Harleya-Davidsona w Polsce ma się bardzo dobrze. - Sprzedając 602 motocykle, odnotowaliśmy 11-procentowy wzrost w stosunku do tego samego okresu roku ubiegłego. Interesujący może wydać się fakt, że w tym samym okresie odnotowaliśmy ponad 30-proc. wzrost sprzedaży motocykli rodziny Touring, a także ponad 40-proc. rodziny Softail – a zatem naszych największych motocykli, o cenach rozpoczynających się od ok. 85 000 złotych brutto – dodał Posłuszny. To oznacza, że jednym z powodów spadku liczby rejestracji nowych jednośladów w roku 2016 jest nasycenie się rynku po zmianach w przepisach, jednak w porównaniu do sytuacji sprzed trzech lat, każdy segment notuje znaczne wzrosty. Źródło: Polski Związek Przemysłu Motoryzacyjnego, opracował Jakub Tujaka."
http://moto.wp.pl/dziejesiewmoto-432-poturbowani-na-wlasne-zyczenie-maluch-z-silnikiem-hondy-i-marzenie-kazdego-kuriera-6068400927052929a,"#dziejesiewmoto [432]: poturbowani na własne życzenie, maluch z silnikiem Hondy i marzenie każdego kuriera  Po ostatniej imprezie dla motocyklistów, która zorganizowana została w kopalni w Bełchatowie, uczestnicy powoli dochodzą do siebie i publikują w sieci swoje nagrania. Jeden z członków ekipy postanowił pokazać, na jak wiele sposobów można zrobić sobie krzywdę na jednej przeszkodzie. Widowiskowe przewrotki panowie zafundowali sobie na własne życzenie. Oprócz tego poczciwy mały fiat o wielkiej mocy i wizjonerski dostawczak Mercedesa. Zaprasza Kasia Krupa.  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/trzy-petle-do-smierci-6068400564749441a,"Trzy pętle do śmierci  Zwycięzca pierwszą pętlę pokonuje w 20 minut. Amatorowi zajmuje to 4 godziny, po których nie ma siły ustać na nogach. Z tysiąca chętnych na metę dojedzie 200 największych twardzieli. Wśród nich Szymon. W Megawatt 111, najtrudniejszej motocyklowej imprezie świata, startuje po raz drugi. Jak mówi - hałdy w Bełchatowie działają jak magnes. Start w Red Bull 111 Megawatt to marzenie niemal wszystkich miłośników motocyklowych rajdów przeprawowych. Zainteresowanie jest tak wielkie, że lista startowa wypełniła się tysiącem nazwisk w ciągu kilkunastu minut od jej otwarcia. Megawatt dla motocyklisty jest tym, czym rajd rzeźnika dla biegacza. To Rajd Dakar w pigułce. Kurz, pot, łzy i nieziemski wysiłek dla zawodników i ich maszyn. Punktem kulminacyjnym jest wjazd na stromą hałdę. Jeden błąd i lecisz w dół kilkadziesiąt metrów.   Jeden z najtrudniejszych rajdów enduro na świecie    Jednym ze śmiałków startujących w morderczym rajdzie jest Szymon Dziawer, redaktor naczelny serwisu MotoGen.pl, wieloletni dziennikarz i redaktor magazynu  Świat Motocykli , pasjonat. To doświadczony motocyklista, ale ma dużo pokory przed sobotnim startem. Jak sam mówi, nie jedzie walczyć o wynik ani o czas. Jedzie się sprawdzić. Dla niego to przede wszystkim wyzwanie i niesamowita przygoda. - Jak się przygotowujesz do tak ekstremalnego startu? - Treningi przed tego rodzaju imprezą są konieczne, ale oprócz techniki jazdy trzeba mieć sporo szczęścia. Różnica pomiędzy trenowaniem samemu a jazdą wśród setek innych motocyklistów jest ogromna. - Co sprawia, że ta impreza przyciąga jak magnes? - Pionowe podjazdy w kopanym piachu, luźno rozrzucone kłody i śliskie skały weryfikują poziom umiejętności panowania nad sprzętem, ale tu także jest wyzwaniem przejechanie w tłumie kilkuset motocyklistów, którzy czasem się przewracają, zderzają lub zatrzymują. Decyzję o sposobie przejechania danej przeszkody trzeba podejmować błyskawicznie, a dodatkowo zawsze należy być gotowym do reagowania na zmieniające się warunki. - Czy w takim rajdzie wszyscy jadą po zwycięstwo?  - W tego rodzaju rajdach po wynik jadą nieliczni. Czołówka złożona z około 20 zawodowców narzuca tempo, które jest nie do osiągnięcia dla amatorów. Im dalej w tył stawki, tym gorzej, ponieważ robi się tłoczno, a trasa jest rozjeżdżona i czasem możesz nie zauważyć niebezpiecznych elementów. Reszta startujących jedzie zmierzyć się z trasą i zwykle już po kilkunastu minutach rozpoczyna się najgorsze - walka ze zmęczeniem. - Czyli amatorzy mają najgorzej... - Na trasie są miejsca, gdzie trzeba przejechać pewien odcinek szutrową drogą, ale nawet wtedy należy zachować pełne skupienie. Pozostałe elementy to niemal pionowe podjazdy, po których nie ma szans poruszać się pieszo, a także rowy, kłody, rozrzucone opony i fragmenty ze skałami. Często zawodnicy muszą schodzić z motocykli i niemal je przenosić nad przeszkodami. - A jak z bezpieczeństwem? - Wywrotki, kontuzje i awarie sprzętu to norma. Na trasie co chwilę omija się pechowca, który nie podołał przeszkodzie i np. spadł z motocykla. Zmęczenie jest tak wielkie, że wielu zawodników nie daje rady kondycyjnie. Psychika podupada po kolejnym niepowodzeniu i tylko silny charakter i wiara we własne umiejętności popycha kierowców naprzód. - Chcesz poprawić swój ubiegłoroczny wynik? Sukcesem będzie przejechanie jednej pętli z trzech. Tak jak rok wcześniej. Nie zakładam lepszego wyniku, bo wiem, że organizatorzy zadbali o stworzenie jeszcze trudniejszych przeszkód, niż miało to miejsce w poprzedniej edycji. Na liście startowej widnieje 1000 nazwisk. W eliminacjach odpadnie 500 zawodników. Pół tysiąca motocyklistów stanie na starcie w niedzielę. Mordercze zmagania rozgrywać się będą na trzech pętlach o długości około 20 kilometrów. O rajdzie  Red Bull 111 Megawatt to największe zawody motocyklowego enduro w Europie Środkowo-Wschodniej. Impreza już po raz trzeci odbędzie się w Kopalni Węgla Brunatnego Bełchatów. 17-18 września 2016 do podbełchatowskiej gminy Kleszczów zjedzie 1000 riderów z 18 krajów (m.in. Polski, Rosji, Wielkiej Brytanii, Niemiec, Hiszpanii USA, a nawet RPA). Będą rywalizować w na co dzień niedostępnym terenie, na specjalnie przygotowanej, wymagającej trasie. Swoją obecność potwierdził już wielokrotny mistrz świata, legendarny Polak jeżdżący z numerem 111 - Tadeusz ""Taddy"" Błażusiak oraz Jonny Walker, Alfredo Gomez czy Graham Jarvis. To jedyna w Polsce okazja, aby wystartować z nimi w jednym wyścigu czy zobaczyć, jak panują nad motocyklami. Szymon startuje na motocyklu Suzuki RMX 450Z z silnikiem o mocy około 40 KM. Dziękujemy za rozmowę i życzymy powodzenia! Jakub Tujaka, Wirtualna Polska"
http://moto.wp.pl/polak-zbudowal-motocykl-ktory-zdeklasowal-konkurencje-z-calej-europy-6036862976050305a,"Polak zbudował motocykl, który zdeklasował konkurencję z całej Europy  Podczas największego w Europe zlotu motocyklowego - European Bike Week - polska firma Game Over Cycles w dwóch konkursach przeprowadzonych podczas imprezy zdobyła trzy nagrody. Konkurs ""Custom Bike Show"" zorganizowany został na EBW przez markę Harley-Davidson. Zbudowany przez GOC (Game Over Cycles) dla Hard Rock Cafe Kraków customowy Cafe Racer (Harley-Davidson Sporster 883) zdobył pierwsze miejsce w kategorii ""Sportster"" oraz prestiżową nagrodę publiczności - People''s Choice Award. Maszyna została również wyróżniona w konkursie zorganizowanym przez firmę Custom Chrome Europe - jednego z największych w Europie dostawców części do motocykli marki Harley-Davidson. W Custom Chrome Europe Faaker See Championship motocykl z Polski zdobył pierwsze miejsce w kategorii „Modyfikowany Harley”.   Motocykl Hard Rock Cafe zbudowany przez GOC    Customowy Cafe Racer dla Hard Rock Cafe Kraków to maszyna łącząca świat motoryzacji ze światem muzyki. Koncept ten objawia się obecnością w konstrukcji elementów wyglądających jak instrumenty lub sprzęt muzyczny, a zarazem będących w pełni funkcjonalnymi częściami motocykla. „Muzycznymi” elementami konstrukcji są m.in.: tylny wahacz imitujący gryf od gitary, pełne koła, na których wytoczone są ścieżki, jak na płytach winylowych, siedzenie skórzane, na którym jest wytłoczony zapis nutowy refrenu piosenki „ Highway to hell” zespołu AC/DC, filtr powietrza w kształcie mikrofonu, osłona cewek w kształcie gitary zawierająca mechanizm ssania (w którym wajcha tremolo jest mechanizmem do zaciągania ssania w gaźniku), skrzynka na akumulator w kształcie wzmacniacza, układ wydechowy z regulacją dźwięku i dźwignia zmiany biegów imitująca wyglądem ramię gramofonu. Konkurs na European Bike Week były pierwszym publicznym pokazem motocykla, a oficjalna premiera maszyny jest zaplanowana na 21 października w Hard Rock Cafe w Krakowie. European Bike Week to największy festiwal motocyklowy w Europie i jeden z największych na świecie. Impreza jest organizowana od 1998 roku w austriackiej miejscowości Faaker-See i według danych organizatorów w 2015 roku wzięła w niej udział rekordowa liczba 125 tys. osób oraz 85 tys. motocykli z całego świata. Jej patronem jest najsłynniejsza firma motocyklowa świata - Harley-Davidson. Działająca w podkarpackiej miejscowości Lisie Jamy firma Game Over Cycles po raz czwarty wzięła udział w European Bike Week i po raz czwarty zdobyła nagrodę publiczności.
jt  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/polak-przerobil-harleya-i-wykonuje-na-nim-akrobacje-6036894086837377a,"Polak przerobił Harleya i wykonuje na nim akrobacje  Motocykle Harley-Davidson są zwykle kojarzone z dużymi i ciężkimi maszynami, które służą jedynie do jazdy na wprost. Jednak w Polsce znalazł się człowiek, który postanowił obalić kilka mitów dotyczących tych motocykli. Jego projekt odbił się szerokim echem w motocyklowym świecie.  Obecnie popularnym na świecie trendem jest personalizacja, czyli przerabianie seryjnie produkowanych przedmiotów na jedyne w swoim rodzaju. Motocykliści od kilku dekad modyfikują swoje stalowe rumaki. Jedni po to, aby wyglądały na nowsze, inni odwrotnie, jeszcze inni, żeby można było jeździć szybciej, kolejna grupa ozdabia je dodatkowymi elementami. Słowem, każdy chciał jakoś się wyróżnić, jedni przez gruntowne zmiany w konstrukcji ramy, zawieszenia i silnika, inni przez zabiegi estetyczne. Wraz z udoskonalaniem motocykli i rozwojem różnych dziedzin sportowych jak wyścigi na torach płaskich lub terenowych, a także rajdów, narodziła się pewna moda na coś w rodzaju kaskaderskich popisów, co dawało jeźdźcom możliwość zaprezentowania poziomu opanowania motocykla. Źródła historyczne podają, że jedną z pierwszych sztuczek wykonywanych na motocyklu było stanie w wyprostowanej pozycji na siodle jadącego motocykla. Nieco później przyszedł czas na jazdę na tylnym kole, jazdę na przednim, tyłem do kierunku jazdy itp.   Harley-Davidson Iron 883 Stunt Story    Kilkadziesiąt lat później, wraz z rozwojem internetu, eksplodowała moda na nagrywanie ewolucji wykonywanych najpierw na seryjnych maszynach, później natomiast opracowano metody pewnych przeróbek, aby dać kierowcy możliwość np. oparcia stóp w miejscu, w którym zwykle jest siedzisko pasażera. Wszystko zaczęło się u USA, jednak prawie zawsze wybierano do tego japońskie motocykle. Od kilku lat w Europie mamy do czynienia z prawdziwym rozkwitem sportu, który nazywa się stuntem motocyklowym. Powstają kolejne ligi, organizowane są mistrzostwa krajów, Europy i świata, a także cykliczne imprezy i lokalne zawody. Polacy odnoszą w tym sporcie spore sukcesy, a czasem nawet sięgają po najwyższe wyróżnienia. Czołowi zawodnicy zdobywają ogromną popularność i niektórzy zrobili z tego sposób na życie. Jednym z Polaków, którzy dokładnie pamiętają początki tego szaleństwa, jest Maciek Dop. Zaczynał od prostych i lekkich maszyn rodzimej produkcji, następnie miał kilka epizodów z japońskimi markami, a obecnie wymyślił coś, co ma na zawsze zmienić wizerunek motocykli z USA. Otóż postanowił on pójść z prądem mody na łamanie kolejnych zasad i wymyślił, że nauczy się wszystkie ewolucje wykonywać na Harleyu Iron 883. Zadanie nie było łatwe, bo nikt wcześniej tego nie próbował, a konstrukcyjne różnice pomiędzy wybranym przez niego pojazdem i motocyklami, którymi jeździł do tej pory, są znaczące. Dla przykładu przeniesienie napędu za pomocą paska nie wchodzi w grę, dlatego wspólnie z katowickim serwisem H-D przerobił układ na zwykły łańcuch i zębatki. Zmodyfikował zawieszenie, wzmocnił układ hamulcowy i układ smarowania i chłodzenia. W efekcie powstał jedyny w swoim rodzaju harley, służący do Stuntu motocyklowego. W sezonie 2016 Maciek brał udział w niektórych zawodach i dawał wiele pokazów, w tym też poza granicami kraju. Jak sam mówi, kontrowersyjny pomysł przerodził się w ogromne zainteresowanie ludzi związanych z branżą motocyklową, a ludzie oglądający jego pokazy nie dowierzają, że na Harleyu da się wykonywać takie ewolucje. Cały projekt nazywa się Stunt Story, a najlepszą okazją, żeby zobaczyć to na żywo, będzie tegoroczna edycja Verva Street Racing, która odbędzie się już 17 września na Błoniach Stadionu Narodowego w Warszawie. Wstęp na imprezę jest wolny."
http://moto.wp.pl/ferrari-odmowilo-slynnemu-kierowcy-sprzedazy-samochodu-teraz-sprawa-zajmie-sie-sad-6036896028206209a,"Ferrari odmówiło słynnemu kierowcy sprzedaży samochodu. Teraz sprawą zajmie się sąd  Limitowane samochody z najwyższej półki nie są dla każdego. Przede wszystkim trzeba mieć odpowiednio dużą kwotę na koncie. Jednak oprócz tego na ogół to producent wybiera, kto z tysięcy chętnych dostanie pozwolenie na zakup. Oznacza to, że zawsze znajdą się niezadowoleni, odrzuceni klienci. Jeden z nich właśnie postanowił podać Ferrari do sądu. Nie jest to przypadkowa osoba. Preston Henn, bo o nim mowa, to słynny, 85-letni już kierowca wyścigowy i znany kolekcjoner samochodów. Amerykanin między innymi w 1983 roku wygrał 24-godzinny wyścig w Daytonie i pięć razy startował w Le Mans. Jednak dla Ferrari zawsze najważniejszym wyznacznikiem, że ""klient"" to odpowiednia osoba do zakupu unikatowego modelu, jest posiadanie innych modeli marki. Oznacza to, że limitowane samochody włoskiej firmy trafiają tylko do osób, które już posiadają kilka ferrari w swoim garażu. W przypadku Henna nie jest to problem. Wręcz odwrotnie. Jego kolekcja włoskich superaut jest imponująca. Posiada wszystkie wcześniejsze topowe modele – F40, F50, Enzo i LaFerrari. Oprócz tego ma wyjątkowo rzadkie i poszukiwane modele jak Daytonę Spidera, 275 GTB czy bolid F1, którym jeździł Michael Schumacher. Do tego Henn brał udział w elitarnym projekcie Ferrari FXX. Wydawałoby się, że z takim portfolio znalezienie się na liście klientów, którzy otrzymają LaFerrari w wersji bez dachu, jest pewne. Jednak włoska marka mu odmówiła. Amerykanin myślał, że to pomyłka, więc wysłał list do szefów firmy i nawet załączył czek na milion dolarów, które miały być przedpłatą za nowe auto. Jednak to nie pomogło. Z tego powodu Preston Henn postanowił wystąpić na drogę sądową. Żąda on od włoskiej marki zadośćuczynienia w wysokości 75 000 dolarów i przeprosin. Jak tłumaczy prawnik kierowcy wyścigowego, odrzucenie aplikacji Henna nadszarpnęło jego opinię w kręgach kolekcjonerów i został w ten sposób publicznie obrażony. Cała sprawa dopiero się rozwija, ale w rzeczywistości nie dotyczy tylko jednego fana Ferrari, a wszystkich kupujących limitowane samochody. Takie same praktyki, jak przez włoską firmę, są stosowane niemal przez wszystkich innych producentów sprzedających tak ekskluzywne auta. Zawsze chętnych jest więcej niż pojazdów i niemal za każdym razem nie ma znaczenia kolejność zgłoszenia – to sama firma podejmuje decyzję, kto jest wart, aby sprzedać mu samochód. Wystarczy przypomnieć, że ostatnio głośno było o nowym Fordzie GT, na którego zgłosiło się 6,5 tys. chętnych, z których wybrano zaledwie 500 szczęśliwców. Jeśli amerykański sąd uzna takie działanie firm za niesprawiedliwe i obraźliwe traktowanie klientów, to możliwe, że w USA wszyscy producenci limitowanych aut będą musieli zmienić podejście. Szymon Jasina  BlaBlaCar - ekspert ekonomicznej podróży. Dodaj przejazd i tankuj za darmo!"
http://moto.wp.pl/ferrari-488-gtb-zmiana-filozofii-6068482971259521a,"Ferrari 488 GTB: zmiana filozofii  Jednym z samochodów, które cieszą się największym zainteresowaniem podczas genewskich targów jest Ferrari 488 GTB. Stylistycznie jest to ewolucja modelu 458 Italia, ale pod spodem nastąpiła duża rewolucja, gdyż zdecydowano się na zamontowanie silnika wzmocnionego turbosprężarką. Ferrari już od kilkudziesięciu lat dla swoich dwumiejscowych modeli z centralnie umieszczonym silnikiem stosuje tę samą metodę tworząc dwa kolejne auta – choć nowy samochód często mocno różni się technicznie, to pod względem wyglądu stanowi ewolucję poprzednika. W ten sposób parą dla 458 stało się Ferrari 488 GTB. Wydaje się, że modele te są bardzo podobne, ale niemal wszystko uległo drobnym zmianom – od przedniego zderzaka po tylne światła. Dodatkowo nowy model jest szerszy, aby zrobić miejsce wlotom powietrza niezbędnym w samochodzie z turbo. Najistotniejszą nowością nie jest jednak poprawione zawieszenie czy lepsza aerodynamika. Po Californii T model 488 jest kolejnym wyposażonym w silnik z turbosprężarką. Pokazuje to, że wymogi ekologiczne zmieniają nie tylko małe miejskie auta, ale też supersamochody z najwyższej półki. Na szczęście zastosowanie doładowania nie czyni z Ferrari auta mniej sportowego. Wręcz przeciwnie. Za fotelami kierowcy i pasażera umieszczono silnik V8 o pojemności 3,9 oferujący 670 KM, który wspomagany jest dwoma turbinami. Tak ogromna moc przekłada się na świetne osiągi – 488 GTB rozpędza się do 100 km/h w 3 sekundy, na uzyskanie dwa razy wyższej prędkości potrzebuje 8,3 s. Zmiany stylistyczne nie mają na celu jedynie poprawy wrażeń estetycznych, ale wymuszone są właśnie zastosowaniem innego napędu niż w przypadku modelu 458. Co więcej – poprawiono też właściwości aerodynamiczne i 488 GTB oferuje aż o 50 proc. lepszy docisk niż poprzednik. Szymon Jasina, moto.wp.pl"
http://moto.wp.pl/genewa-2017-mansory-siracusa-spider-premiera-6102065081390209a,"Genewa 2017: Mansory Siracusa Spider - premiera Firma tuningowa Mansory słynie z daleko idących modyfikacji luksusowych i sportowych aut. Niektóre zmiany są tak zaawansowane, że Mansory pozwala sobie ochrzcić projekty własną nazwą. Przykładem może być Siracusa 4XX Spider, bazujący na otwartej wersji Ferrari 488.  Choć większość projektów tej firmy należy do bardzo kontrowersyjnych, prezentowany powinien przypaść do gustu każdemu. Nadwozie, choć mocno zmodyfikowane pod kątem aerodynamiki, nadal zachowało linie pierwowzoru i wygląda zaskakująco dobrze. Tym bardziej, że Mansory nie zdecydowało się na kontrowersyjną kolorystykę. Karoseria została ubrana w matową szarość, która dobrze komponuje się ze złotymi felgami.  Mają one ""zaledwie"" 20 cali średnicy. Jak na Mansory to naprawdę niewiele. Najwyraźniej jednak inżynierowie nie chcieli zepsuć prowadzenia i osiągów, tak ciężko wypracowanych przez Ferrari . Charakterystycznym elementem projektu jest bez wątpienia ostre, tylne skrzydło oraz dyfuzor, wyglądający na żywcem wyjęty z wyścigowych bolidów. Dodatkowo agresji dodają poszerzone nadkola i maska z dużymi wlotami powietrza.  Co ważne, tuner zajrzał również do wnętrza, które również wykończył zaskakująco gustownie. Króluje tu czerń, delikatnie przełamana czerwonymi przeszyciami. Znalazło się również miejsce na śladowe ilości bieli. Całość sprawia świetne wrażenie i jest dowodem na to, że styliści Mansory potrafią tworzyć także bardziej stonowane projekty, bez zbytniego przepychu i bogactwa. Choć z pewnością nie jest to najpiękniejsze 488, nie razi, jak wiele projektów tego tunera. Wszystko jest oczywiście kwestią gustu. Na pocieszenie dla ewentualnych malkontentów pozostaje napęd. 3,9-litrowe V8 z podwójnym doładowaniem otrzymało potężny zastrzyk mocy. Tuner zdołał wycisnąć z tego motoru aż 780 KM, co owocuje oszałamiającymi osiągami. Jeśli wierzyć zapewnieniom przedstawicieli Mansory, setka pojawia się na liczniku po zaledwie 2,9 sekundy. Wrażenie robi także prędkość maksymalna, wynosząca 351 km/h.  To bez wątpienia jeden z bardziej interesujących projektów opartych na Ferrari 488 GTB i najbardziej gustowny z zaprezentowanch przez Mansory na tegorocznych targach w Genewie. Nic dziwnego, że tuner z dumą ochrzcił go własną nazwą.   Międzynarodowy Salon Motoryzacyjny w Genewie  (Salon International de l’Auto lub Geneva Motor Show) to jedna z największych targowych imprez motoryzacyjnych na świecie. W tym roku odbywa się w dniach 7–19 marca."
http://moto.wp.pl/genewa-2017-rolls-royce-dawn-mansory-premiera-6102051185710209a,"Genewa 2017: Rolls-Royce Dawn Mansory - premiera Na tegoroczny salon samochodowy w Genewie, Mansory przybyło z naprawdę imponującą reprezentacją. Wśród aut pokazanych na szwajcarskiej imprezie znalazło się miejsce dla arystokratycznego Rolls-Royce''a, który dzięki zabiegom tuningowym stracił nieco standardowej powagi. Dawn to jeden z najdostojniejszych i najbardziej luksusowych kabrioletów na świecie, a Mansory jest jedną z tych firm, które lubują się w przepychu. Połączenie tych cech zaowocowało powstaniem auta, które typowo dla Mansory balansuje na absolutnej granicy dobrego smaku. Ta propozycja z pewnością przypadnie do gustu arabskim szejkom oraz rosyjskim oligarchom.  Mansory przełamało typową elegancję Rolls-Royce''a nutą sportowego stylu. Nadwozie zostało ubrane w pakiet aerodynamiczny, który, jak na tego tunera, można uznać za całkiem zachowawczy. Oczywiście w przypadku tego modelu trudno mówić o poprawie wyglądu. Niewątpliwie są jednak osoby, którym duże wloty powietrza, spojlery i dyfuzor nie przeszkadzają nawet w kabriolecie Rolls-Royce''a.  Do bardziej akceptowalnych elementów prezentowanego projektu bez wątpienia należy szary, matowy lakier, który świetnie pasuje do nadwozia dużego, luksusowego kabrioletu. Całość zwieńczono zastosowaniem potężnych, 22-calowych felg polakierowanych błyszczącą czernią. Dzięki takiej kolorystyce Dawn prezentuje się zdecydowanie agresywniej i jest ciekawą odmianą od standardowej bieli i złota tak popularnych w tym modelu.  O Mansory można powiedzieć wiele, ale nie to, że ogranicza się wyłącznie do wyglądu. Choć prezencja projektów tworzonych przez tego tunera stanowi zazwyczaj ich element, rzadko pomija się tu kwestię napędu. Nie inaczej jest w przypadku prezentowanego Rolls-Royce''a Potężny silnik V12 drzemiący pod maską, standardowo generuje 570 KM. Mansory zdołało jednak podnieść moc do imponujących 740 KM.  Dzięki temu setka pojawia się na liczniku po zaledwie 4,5 sekundy. Biorąc pod uwagę rozmiary i masę pojazdu, jest to więcej niż zadowalający rezultat. To bez wątpienia jeden z najszybszych przedstawicieli rodziny Dawn jeżdżących po tym świecie. Z pewnością też jeden z najdroższych, choć tuner nie pochwalił się ceną. Do waszej wiadomości  - seria kosztuje około 1,4 mln złotych."
http://moto.wp.pl/tajna-bron-nowego-porsche-911-gt3-opony-dunlop-sport-maxx-race-2-6101791828914817a,"Tajna broń nowego Porsche 911 GT3: opony Dunlop Sport Maxx Race 2 Oprócz najnowszego sportowego modelu ze stajni Porsche, na targach w Genewie miał miejsce także debiut stworzonych specjalnie dla niego opon Dunlop. Porsche 911 w wersji GT3 to jeden z tych samochodów sportowych, którego każda kolejna inkarnacja z miejsca staje się ikoną motoryzacji. Prezentowana parę dni temu na targach w Genewie najnowsza odsłona tego modelu ma jednak jeszcze więcej powodów, by zapisać się złotymi zgłoskami w panteonie superaut. Odrzucając współczesne trendy, jednostkę 3.8 litra zastąpił tu większy, czterolitrowy bokser, do tej pory zarezerwowany tylko dla jeszcze bardziej ekstremalnego 911 GT3 RS oraz wyścigowego 911 GT3 RSR. Wolnossąca jednostka generuje aż 500 KM, rozkręcając się do stricte wyczynowych 9000 obr./min. Być może jeszcze bardziej sensacyjną wiadomością jest powrót do układu napędowego alternatywy w postaci skrzyni ręcznej. Sześciobiegowy manual znany z limitowanego modelu 911R nie gwarantuje osiągów na poziome siedmiobiegowego PDK, ale nawet z nim nowe GT3 jest nadal jednym z najszybszych samochodów na Ziemi: do 100 km/h rozpędza się w 3,9 sekundy i pomimo rozbudowanej aerodynamiki osiąga prędkość maksymalną aż 320 km/h. Jeszcze ważniejsze od tych wartości są jednak osiągi tego modelu w momencie, gdzie droga przestaje być prosta: 911 GT3 to właściwie pełnoprawna torowa maszyna, dla której zdolność poruszania się po publicznych drogach jest tylko bonusem. Od wielu lat 911 GT3 staje się jednym z najszybszych samochodów na wszelkich torach wyścigowych, gdzie tylko się pojawia. Takie osiągi wymagają oczywiście właściwych podzespołów, z których kluczową rolę odgrywają właśnie opony. Dla zapewnienia ogumienia dla swojego nowego dzieła inżynierowie Porsche ponownie wybrali specjalistów z Dunlopa. Obydwie firmy stworzyły wspólnie opony Dunlop Sport Maxx Race 2. Pierwsza generacja tego wyczynowego modelu pojawiła się w poprzednim 911 GT3. Współpraca Porsche i Dunlopa sięga zresztą daleko dalej – obok 911 GT3 Dunlop dostarczał także wyspecjalizowane opony do równie ekstremalnych modeli Cayman GT4 i 911 GT3 RS oraz do torowych bolidów Porsche. Firmy razem sięgały już po zwycięstwa w Długodystansowych Mistrzostwach Świata WEC i Mistrzostwach Europejskiej serii Le Mans oraz słynnych 24-godzinnych klasykach w Le Mans czy na Nürburgringu. Choć tym razem współpraca dotyczyła modelu drogowego, wymagania Porsche były takie same, jak w tych najbardziej ekstremalnych z warunków: stworzyć opony, które zapewnią możliwie najlepsze osiągi na suchej nawierzchni i najkrótsze czasy okrążeń. By temu sprostać, Dunlop sięgnął po czysto wyczynowe rozwiązania. Opona Sport Maxx Race 2 wykonana jest z wyjątkowej, miękkiej mieszanki, poprawiającej swoje właściwości wraz ze wzrostem temperatury. Szczególnie dużo czasu poświęcono na zrównoważenie rozkładu ciśnienia na powierzchni styku opony z podłożem, co zaowocowało lepszą reaktywnością i większa precyzją prowadzenia. Wyjątkowe innowacje zastosowano także na poziomie strukturalnym, gdzie inspirowane rozwiązaniami znajdowanymi w naturze wzmocnienia umożliwiają zmniejszenie objętości gumy, co przekłada się z kolei na jeszcze dalsze obniżenie masy nieresorowanej. Po zyskaniu ostatecznego szlifu podczas intensywnych testów na słynnym Nordschleife oraz torze testowym Porsche w Nardò, Dunlop Sport Maxx Race 2 był gotowy do „podkucia” nowej 911 GT3, stając się nie mniejszym technologicznym osiągnięciem, niż sam samochód. O jakości tych opon najlepiej świadczą sami specjaliści z Porsche, którzy są bardzo zadowoleni z osiągniętych efektów. Jan Frank powiedział: „Dunlop przygotował produkt o znakomitych właściwościach, która spełnia nasze wymagania. Sport Maxx Race 2 zapewnia pożądane osiągi na suchej nawierzchni, również pod względem przyczepności i precyzji kierowania.” Biorąc pod uwagę, że Jan jest głównym kierowcą testowym Porsche, chyba możemy mu ufać… Materiał powstał przy współpracy z firmą Goodyear."
http://moto.wp.pl/genewa-2017-bmw-i8-od-ac-schnitzer-6101262071231617a,"Genewa 2017: BMW i8 od AC Schnitzer Podczas genewskiego salonu samochodowego firma AC Schnitzer zaprezentowała własną wersję BMW i8. Samochód zyskał elementy z włókna węglowego, koła oraz wystrój wnętrza. Jeszcze do niedawna wydawało się, że samochody hybrydowe muszą być nudne i niezbyt atrakcyjne wizualnie. Dziś liczne przykłady pokazują, że jest inaczej. Jednym z nich jest BMW i8. Samochód, którego wyglądowi niewiele można zarzucić już w standardzie, doczekał się swojej wersji według firmy AC Schnitzer. Samochód zyskał elementy z włókna węglowego, które dodają mu drapieżności. Materiał ten zastosowano na przednim spojlerze,  osadzonym na masce wlocie powietrza, na bocznych listwach, a także tylnym dyfuzorze. To jednak nie wszystko. By zapewnić kierowcy jak najlepsze własności trakcyjne, zdecydowano się na obniżenie zawieszenia – z przodu o 25 mm, a z tyłu o 20 mm. Wymieniono również koła. Na nowych felgach umieszczono opony w rozmiarze 245/35 R21 z przodu i 285/30 R21 z tyłu. Mimo zwiększenia ich rozmiaru, o 4,4 kg spadła ich waga. Co ciekawe, felgi można zamówić w dowolnym kolorze.  We wnętrzu postawiono na aluminiowe pedały i wykonany z tego materiału podnóżek na lewą stopę. Całości dopełniają welurowe dywaniki."
http://moto.wp.pl/genewa-2017-porsche-panamera-mansory-2017-premiera-6101003892864129a,"Genewa 2017: Porsche Panamera Mansory (2017) - premiera Nowe Porsche Panamera cieszy się równie dużym powodzeniem wśród firm tuningowych co poprzednik. Na tegorocznym salonie samochodowym w Genewie nie zabrakło więc zmodyfikowanych limuzyn Porsche. Jedną z ciekawszych propozycji jest ta zaprezentowana przez Mansory. Osoby obeznane ze światem tuningu mają jednoznaczne skojarzenia z hasłem Mansory. Drugie imię tej firmy to kontrowersja. Mansory wyrobiło sobie renomę, stale balansując na granicy kiczu i przesady. Prezentowana Panamera jest tego najlepszym przykładem. Czterodrzwiowe Porsche nigdy nie należało do najzgrabniejszych, a modyfikacje Mansory nic w tej kwestii nie zmieniły, lecz jedno jest pewne - obok tej panamery trudno przejść obojętnie.  Tuner zdecydował się na bardzo nietypowe połączenie czerwieni, żółci i czerni. O ile i żółty, i czerwony osobno nieźle komponują się z ciemnymi barwami, o tyle w tym przypadku nieco przesadzono. Poza kolorystyką, nadwozie wyróżnia się również dodatkowym ospojlerowaniem i wlotami powietrza. Zwieńczenie całości stanowią 22-calowe felgi, które błyszczą czerwienią. Nietypowo jak przystało na tę firmę.  Wnętrze natomiast jest nieco bardziej stonowane. Króluje tu szarość, przełamana nieco żółtymi przeszyciami. Nie brakuje również pikowanych wstawek w naprawdę dużych dawkach. Znajdziemy je nawet na tunelu środkowym. Przesada? Nie dla Mansory. Mimo to kabinę w zestawieniu z nadwoziem można określić mianem naprawdę spokojnej. A co z napędem? Mimo że Mansory skupia się głównie na wyglądzie zewnętrznym, rzadko tworzy projekty z zupełnie seryjnym napędem. Nie inaczej jest w tym przypadku. Chętni klienci mogą skorzystać z pakietu obejmującego zmodyfikowany układ dolotowy, nowy wydech i przeprogramowany sterownik silnika. W zależności od konkretnego silnika przyrost mocy może wynieść nawet 15 proc. Choć tuner nie pochwalił się ceną prezentowanej panamery, nietrudno domyślić się, że nie należy ona do najtańszych. Taki przepych musi kosztować, choć pewnie są ludzie, które za tak kontrowersyjne auto nie daliby złamanego grosza. A wy? Do jakiego grona się zaliczacie?"
http://moto.wp.pl/genewa-2017-porsche-911-gemballa-2017-premiera-6100987610686593a,"Genewa 2017: Porsche 911 Gemballa (2017) - premiera  Gemballa to jedna z najsłynniejszych firm zajmujących się modyfikacjami Porsche. Oczywiście nie mogło jej zabraknąć na tegorocznym Salonie Samochodowym w Genewie. Tuner przyjechał do Szwajcarii z kilkoma samochodami, lecz największe wrażenie zdecydowanie robi prezentowane 911.  Nie ulega wątpliwości, że produkty Gemballi nie każdemu przypadną do gustu. Projekt, który widzicie na zdjęciach, można śmiało określić mianem kontrowersyjnego. Tuner wychodzi z założenia, że auto po modyfikacjach ma przede wszystkim przykuwać uwagę. Prezentowane porsche dobrze wywiązuje się z tego obowiązku. Co ciekawe, fioletowy lakier, choć nietypowy, nie stanowi tu najbardziej ekstrawaganckiego elementu. Styliści Gemballi zdecydowali się połączyć fiolet z czernią i złotem. Interesująca kolorystyka, lecz w starciu z pozostałymi dodatkami, schodzi na dalszy plan. Tym, co od razu rzuca się w oczy, jest potężne, tylne skrzydło oraz ogromny dyfuzor, w który wkomponowano równie imponujące wydechy. Umieszczono je zaskakująco wysoko. Na tyle, że nietrudno wyobrazić sobie poparzone kolana przypadkowych przechodniów. Fani radykalnych przeróbek będą zadowoleni także z poszerzonych nadkoli i maski poprzecinanej dodatkowymi wlotami powietrza. Na wypadek, gdyby bagaż potrzebował dodatkowego chłodzenia... Cóż, najwyraźniej ktoś w Gemballi uznał, że doda to autu atrakcyjności. Zwieńczeniem dzieła są złote felgi o średnicy 21 cali, stanowiące chyba najmniej kontrowersyjny element projektu.  Mylą się ci, którzy twierdzą, że niemiecki tuner skupił się wyłącznie na wyglądzie, przez co 911 obiecuje więcej, niż jest w stanie spełnić. W parze z nowym wyglądem idzie bowiem znacząco wzmocniony napęd. 3,8-litrowa sześciocylindrówka z podwójnym doładowaniem generuje oszałamiające 820 KM. To znacznie więcej niż seryjne 580 KM. Osiągi zapewne robią wrażenie, choć Gemballa nie chwali się oficjalnymi pomiarami.  Cena także pozostaje nieznana, choć biorąc pod uwagę renomę tunera i ogromny przyrost mocy, propozycja z pewnością nie należy do tanich. Tym bardziej że już seryjne wydanie stanowi wydatek 1 mln złotych. Czy projekt Gemballi jest wart jeszcze większych pieniędzy? Jeśli macie specyficzny gust i lubicie się wyróżniać, z pewnością tak.  Międzynarodowy Salon Motoryzacyjny w Genewie  (Salon International de l’Auto lub Geneva Motor Show) to jedna z największych targowych imprez motoryzacyjnych na świecie. W tym roku odbywa się w dniach 7–19 marca."
http://moto.wp.pl/zaskakujace-rzeczy-ktore-potrafi-nowy-opel-insignia-grand-sport-6100687206192257a,"Zaskakujące rzeczy, które potrafi nowy Opel Insignia Grand Sport Nie potrafi jeszcze odwieźć samemu dzieci do szkoły i pójść za Ciebie na wywiadówkę – ale jest już nieprzyzwoicie blisko… W Genewie sprawdzamy, jak technologie zwiększają funkcjonalność najnowszej odsłony flagowego modelu Opla. Dzięki innowacyjnemu zawieszeniu FlexRide układ może zmieniać swoją charakterystykę pracy stosownie do potrzeb. Jednocześnie auto dostosowuje się do stylu jazdy kierowcy. Decyzję o charakterze auta można podjąć samemu, za naciśnięciem jednego przycisku. To czynność tak prosta, a zmienia tak wiele. System modyfikuje charakterystykę układu kierowniczego, kontroli trakcji, reakcję na naciskanie pedału przyspieszania, a nawet wpływa na pracę skrzyni biegów. Dla kierowcy oznacza to wyraźną zmianę charakteru auta. Do dyspozycji Opel Insignia z FlexRide oddaje tryb Sport, Tour (komfortowy) i Standard. Pokładowy asystent Opel OnStar dał sprawdził się już wielokrotnie także w naszych redakcyjnych testach jako przydatny kompan podróży. Wśród funkcji tego bardzo rozbudowanego systemu znajdują się między innymi wyszukiwanie okolicznych restauracji czy stacji benzynowych, diagnostyka pojazdu, śledzenie samochodu w przypadku jego kradzieży, automatyczne wezwanie służb ratunkowych w przypadku wypadku czy zdolność do wezwania pomocy drogowej nawet w miejscu, gdzie komórka kierowcy znajduje się poza zasięgiem. Opel przygotował nawet specjalną aplikację na smartfony, dzięki której kierowca może zdalnie skontrolować stan ciśnienia opon i paliwa w baku, czy choćby sprawdzić, gdzie go zostawił na parkingu. Najważniejsze jednak, że wsparciem dla kierowcy jest asystent, z którym można połączyć się bezpośrednio z samochodu. Nowością debiutującą w Insignii jest możliwość wyszukania i rezerwacji pokoju hotelowego z pomocą konsultanta, a wkrótce także znalezienia miejsca parkingowego . Przyszłość ma swoje dobre strony… Przednie światła nowej Insignii nie są do końca takie zwykłe. W każdym z reflektorów kryje się dwa razy więcej diod LED niż w niedawno debiutującej Astrze – w sumie 32 segmenty – które automatycznie i nieustannie dostosowują długość i kształt plamy światła do sytuacji na drodze. Rozwiązanie to pozwala osiągnąć więc bardzo duży zasięg świateł, sięgający nawet 400 metrów, bez oślepiania innych użytkowników drogi, którzy są rozpoznawani przez samochód i „wycinani” z wiązki emitowanej przez Insignię. Rozwiązanie to, nazywane przez Opla matrycowymi reflektorami IntelliLux LED, w Insignii posiada jeszcze unikatową funkcję: zależnie od kąta skręcenia kół intensywność świateł po wewnętrznej stronie wzmacnia się, doświetlając zakręt z niespotykaną dotąd jakością. Może to mniej spektakularny przejaw postępu, ale dla wielu będzie zapewne nawet ważniejszy od tych wszystkich technologicznych gadżetów. Opel jest jednym z nielicznych producentów samochodów oferujących fotele z atestem „Aktion Gesunder Rücken” (kampanii na rzecz zdrowych pleców) i aktywnym propagatorem zdrowych i wygodnych siedzisk. Te zainstalowane w nowej Insignii z przodu są wyjątkowo rozbudowane: regulowane wielokonturowo także przez elektryczne ustawianie boczków tak, by jak najlepiej dopasować się do sylwetki i zagwarantować jej błogą podróż niezależnie od dystansu. Dodając do tego jeszcze funkcje masażu, podgrzewania, chłodzenia i pamięci ustawienia, dostajemy prawdopodobnie najwygodniejsze miejsce na całych targach samochodowych w Genewie. Asystent pasa ruchu, który ostrzeże Cię i w końcu łagodnie nakieruje z powrotem na Twój pas, gdy będziesz zjeżdżał. Kamera 360 stopni, która z pomocą czterech kamer buduje pełny obraz otoczenia pojazdu z perspektywy lotu ptaka. Wyświetlacz head-up display, dzięki któremu najważniejsze informacje widzisz na szybie, bez konieczności zniżania wzroku na deskę rozdzielczą. System ostrzegający o pojeździe zbliżającym się z tyłu, gdy wycofujesz się z miejsca parkingowego o ograniczonej widoczności. W końcu system wektorowania momentu obrotowego napędu 4x4, który wprowadza przyczepność oraz precyzję i dynamikę prowadzenia na zupełnie nowy poziom. Nowa Insignia jest wypełniona nowoczesną technologią po brzegi, tak by jeszcze lepiej odpowiadała na potrzeby – i zachcianki – codziennej eksploatacji."
http://moto.wp.pl/audi-rs6-avant-abt-2017-premiera-6100667111183489a,"Audi RS6 Avant ABT (2017) - premiera Audi RS6 Avant to bez wątpienia jedno z najszybszych kombi dostępnych na rynku. Podwójnie doładowany, czterolitrowy silnik V8 generuje aż 600 KM. To oszałamiająca moc jak na samochód zdolny zmieścić cztery osoby i bagaż. Firma tuningowa ABT udowadnia jednak, że z niemieckiego kombi można wycisnąć jeszcze więcej.  ABT przyjechało do Genewy z wwyjątkowym projektem opartym na Audi RS6 Avant, określanym mianem RS+. Auto kusi wszystkimi zaletami dużego kombi i jeszcze większą mocą niż w serii. Inżynierom ABT udało się wycisnąć aż 710 KM mocy. To wzrost o około 100 KM w stosunku do zwykłego RS6. Jeszcze większe wrażenie robi jednak maksymalny moment obrotowy wynoszący aż 880 Nm zamiast seryjnych 750 Nm.  Szkoda, że tuner nie pochwalił się oficjalnymi osiągami prezentowanego egzemplarza. Standardowy osiąga setkę w zaledwie 3,7 sekundy, co jest wręcz niewiarygodnym czasem. Tu powinno być jeszcze lepiej. Granica 3,5 sekundy została zapewne złamana. Prędkość maksymalna powinna natomiast oscylować w granicach 320 km/h.  Choć to jedno z najszybszych kombi świata, ABT nie zdecydowało się na stylistyczne ""fajerwerki"". Auto wygląda niemalże identycznie jak seryjna odmiana, co czyni je jeszcze atrakcyjniejszym w oczach wielbicieli szybkich, ale zachowawczych konstrukcji. Owszem, specjaliści popracowali nieco nad aerodynamiką, montując zmodyfikowane ospojlerowanie z włókna węglowego. Nie są to jednak oszałamiające dodatki w stylu ""Szybkich i wściekłych"". Tym, co najbardziej wyróżnia RS6+ od standardowego wydania, są felgi. 22-calowe, czarne obręcze stanowią wspaniałe dopełnienie czerwonego nadwozia. Modyfikacjom poddano również wnętrze, które jest kolorystycznym uzupełnieniem karoserii. Tutaj także znajdziemy połączenie czerni i czerwieni, choć z przewagą ciemnych barw.  ABT stworzy zaledwie 50 egzemplarzy RS6+. Nie będą one tanie. Choć dokładna cena nie jest znana, nietrudno domyślić się, że kwota przekroczy 700 000 złotych. Seria kosztuje u nas nieco ponad 500 000 złotych. Jeśli dorzucimy do tego dodatki ABT, które zazwyczaj nie są tanie, musimy liczyć się ze sporymi wydatkami, godnymi niejednego supersamochodu. Tylko po co komu ciasne superauto, skoro w tej samej cenie może mieć równie szybkie i bardziej praktyczne kombi..."
http://moto.wp.pl/koenigsegg-regera-najmocniejsza-hybryda-na-swiecie-6100665899393665a,"Koenigsegg Regera: najmocniejsza hybryda na świecie Szwedzka marka Koenigsegg produkuje najszybsze i najmocniejsze samochody na świecie. W Genewie można zobaczyć aż trzy sztuki tych supersamochodów – dwa 1500-konne egzemplarze modelu Regera i wyjątkową Agerę RS zrobioną na specjalne zamówienie. Christian von Koenigsegg kiedyś twierdził, że hybrydowe supersamochody to kiepskie rozwiązanie. Zmieniło się to, gdy wpadł na swój własny pomysł połączenia napędu spalinowego z elektrycznym bez potrzeby stosowania skrzyni biegów. W ten sposób powstał model Regera, który oprócz 5-litrowego spalinowego silnika V8 wykorzystuje 3 jednostki zasilane prądem. W ten sposób uzyskuje niesamowite 1500 KM, co czyni go najmocniejszą hybrydą na świecie. Podczas Salonu Samochodowego w Genewie Koenigsegg pokazuje dwa pierwsze produkcyjne egzemplarze Regery. Samochody te są w stanie rozpędzić się do 300 km/h w zaledwie 10 s, co ma czynić je najlepiej przyspieszającymi drogowymi samochodami na świecie. Osiągnięcie 400 km/h ma zajmować mniej niż 20 s. Tak jak wszystkie samochody szwedzkiego producenta, tak też Regera ma zdejmowany dach, który można schować w bagażniku umieszczonym z przodu. Na pokładzie nie zabrakło też dodatków elektronicznych, jak system multimedialny z Apple CarPlay, kamera 360 stopni czy dwa gniazda USB. Dwa egzemplarze nowej hybrydy to niejedyne atrakcje tegorocznego genewskiego stoiska Koenigsegga. Oprócz tego marka prezentuje stworzony na specjalnie zamówienie model Agera RS Gryphon. Posiada on ten sam silnik co model One:1, co oznacza moc 1360 KM, ale samochód jest minimalnie cięższy, gdyż waży 1395 kg. Jednak w przypadku tego konkretnego egzemplarza nie to jest najważniejsze. Nadwozie i wnętrze Gryphona zostało ozdobione prawdziwym 24-karatowym złotem. Samochód w większości pomalowany został tylko przezroczystym lakierem, ale niektóre linie i szczegóły zostały zaakcentowane na złoto. Tak samo pomalowano przygotowany specjalnie do tego samochodu kask. Te nietypowe ozdoby zostały wykonane w fabryce Koenigsegga przez włoskiego specjalistę Ettore „Blastera” Callegaro, zajmującego się malowaniem samochodów i motocykli. Agera RS Gryphon została zamówiona przez osobę mieszkającą w USA. Międzynarodowy Salon Motoryzacyjny w Genewie  (Salon International de l’Auto lub Geneva Motor Show) to jedna z największych targowych imprez motoryzacyjnych na świecie. W tym roku odbywa się w dniach 7–19 marca."
http://moto.wp.pl/jeep-grand-cherokee-trzy-twarze-legendy-6084722615575169a,"Jeep Grand Cherokee: trzy twarze legendy Amerykańska motoryzacja ma w Europie dwie ikony znane większości zmotoryzowanych. Jedną z nich jest Ford Mustang, drugą zaś Jeep. Flagowiec tej amerykańskiej marki - model Grand Cherokee - doczekał się właśnie odświeżenia. Poszczególne wersje tego modelu są adresowane do zupełnie innych odbiorców. Wśród nich znalazła się również nowa adresowana do miłośników jazdy w terenie. W 25 rocznicę powstania Grand Cherokee producent zafundował temu modelowi transformację. Jej najbardziej spektakularnym przejawem jest pojawienie się nowej wersji - Trailhawk. Samochód, dla którego kanwą była wersja Limited, powstał z myślą o użytkownikach najbardziej zżytych z ideą jazdy w terenie. Samochód został wyposażony w osiemnastocalowe felgi i opony o wysokim profilu oraz lekko terenowym charakterze. Towarzyszą im wyższe od standardowych nadkola.  Samochód posiada oczywiście napęd na cztery koła wraz z mechanizmem różnicowym. Silnik, bak i skrzynka rozdzielcza chronione są przez metalowe panele. Jazda w kamienistym terenie nie powinna więc powodować stresu. Nawet fotele - wentylowane i podgrzewane - przystosowano do pokonywania trudnego terenu. Dzięki mocnemu wyprofilowaniu trzymają ciało kierowcy i pasażera we właściwej pozycji nawet podczas pokonywania sporych nierówności. A tych samochód się nie boi. Rozwinięte specjalnie z myślą o tej odmianie Grand Cherokee zawieszenie Quadra-Lift pozwala regulować wysokość samochodu nad ziemią. Gdy za pomocą znajdującego się na środkowym tunelu pokrętła wybierzemy tryb pracy samochodu właściwy dla śniegu, auto podnosi się, zmienia się również sposób reakcji na wciskanie pedału przyspieszenia. Minimalny prześwit samochodu w tej wersji wynosi 16,5 cm, a maksymalny 28,7 cm. Dzięki podniesieniu auta zwiększeniu względem standardowej wersji auta ulegają kąty: natarcia - z 26,2 stopni do 35,8 stopni, zejścia - z 26,5 stopni do 29,5 stopni oraz rampowy - z 18,8 stopni do 23,5 stopni. Stała pozostaje maksymalna głębokość brodzenia i wynosi ona 508 mm.     Zawieszenie Quadra-Lift, wraz z układem przenoszącym - w zależności od potrzeb - do 100 proc. momentu obrotowego na oś mającą lepsze przyczepność i systemem kontroli prędkości podczas pokonywania wzniesień i zjazdów, tworzy zestaw o sporych możliwościach. Podczas jazd próbnych odbywających się w górskim terenie pokrytym śniegiem samochód nie dał nam powodu do narzekań i dzielnie pokonywał przeszkody naturalne i stworzone na potrzeby prezentacji.  Co ciekawe, mimo charakteru ustalonego z myślą pokonywaniu terenu, Trailhawk nieźle radzi sobie na asfalcie. Oczywiście podczas prowadzenia mamy świadomość tego, że jedziemy samochodem o masie od 2266 do 2522 kg - w zależności od wersji silnikowej - i charakterze skrojonym pod wymogi terenu. Auto nie myszkuje na autostradzie i przyzwoicie zachowuje się w zakrętach.  Grand Cherokee w wersji Trailhawk występuje w cenniku Jeepa z dwoma silnikami: 3,0 l CRDI - 250 KM i 570 Nm (od 276,1 tys. zł) oraz 3,6 l Pentastar - 286 KM i 347 Nm (od 271,6 tys. zł).  Ta odmiana Jeepa Gran Cherokee leży na przeciwnym biegunie oczekiwań klientów. Jest ona adresowana do osób, które od SUV-a oczekują przede wszystkim wygody i prezencji. Zastosowano tu 20-calowe felgi, które nadają samochodowi odpowiednich proporcji. Przód odświeżonego auta otrzymał węższą kratkę osłony chłodnicy i nowe, LED-owe światła przeciwmgielne. We wnętrzu drzwi i dolna część deski rozdzielczej obite są skórą. Słupki i podsufitka mogą być wykończone materiałem przypominającym zamsz, a deska rozdzielcza i szczyt wieńca kierownicy drewnem. Ciekawostką są tu opcjonalne siedzenia z oparciami posiadającymi złącze HDMI i wyjście audio. Standardowym wyposażeniem tej wersji Gran Cherokee są liczne asystenty kierowcy. Prowadząc możemy liczyć na system ostrzegania przed nieplanowanym opuszczeniem pasa ruchu, system ostrzegania przed kolizją i zmniejszania jej skutków, aktywny tempomat czy system monitorujący martwe pole lusterek. Grand Cherokee w wersji Summit występuje z silnikami stosowanymi w Trailhawku, a więc benzynowym 3,6 l (od 311,9 tys. zł) i 3,0 CRDI (od 316,4 tys. zł), a ponadto możemy wybrać benzynową jednostkę 5,7 l HEMI - 352 KM i 520 Nm (od 345,5 tys. zł).  To auto dla osób szukających silnych wrażeń. Zapewnia je umieszczone pod maską V8, którego dźwięk może z powodzeniem zastąpić zestaw audio. Jednostka HEMI o pojemności 6,4 l generuje 468 KM przy 6250 obr./min i 624 Nm maksymalnego momentu obrotowego dostępnego przy 4100 obr./min. Do rozpędzenia się od 0 do 100 km/h potrzebuje 5 sekund, mimo że waży 2418 kg.  W porównaniu z wersją sprzed liftingu Grand Cherokee SRT otrzymał nowe przeciwmgielne lampy LED, dodatkowe wloty powietrza z przodu oraz zmieniony, węższy grill osłony chłodnicy. Cena tej odmiany Jeepa to przynajmniej 375,5 tys. zł. Kwotę tę łatwo zwiększyć, wybierając opcjonalne dodatki, jak na przykład świetnie prezentujące się, czarne felgi z kutego aluminium za 4,4 tys. zł czy obszycie wnętrza czarną skórą za 25 tys. zł."
http://moto.wp.pl/jeep-grand-cherokee-srt-amerykanski-miesniak-6068428508914817a,"Jeep Grand Cherokee SRT: amerykański mięśniak   Amerykańska  motoryzacja bardzo mocno różni się od tego, co można spotkać w Europie. Nie znaczy to jednak, że wszystkie auta zza oceanu nie mają szans na powodzenie na Starym Kontynencie. Jednym z typowo amerykańskich samochodów, który cieszy się też uznaniem w Europie jest Jeep Grand Cherokee. SUV rodem z USA dostępny w najmocniejszej odmianie SRT wydaje się zupełnie nie pasować do naszych realiów. Okazuje się jednak, że model ten może z powodzeniem walczyć o polskich klientów. SUV-y choć pochodzą z USA, to wielką popularnością cieszą się również w Europie. Klasycznym przykładem amerykańskiego auta tej klasy jest Jeep Grand Cherokee - duży, przestronny, a do tego nieźle radzący sobie poza asfaltem. Bardziej nietypową odmianą jest najmocniejsza wersja SRT, która wysokie nadwozie łączy z charakterem muscle cara. Czy amerykański mięśniak odnajdzie się w Polsce, gdzie nie znajdziemy prostych po horyzont dróg, a ceny benzyny mogą doprowadzić właściciela do bankructwa? Wbrew tym wątpliwościom Grand Cherokee SRT na pewno znajdzie wielu wielbicieli w naszym kraju. Zacznijmy jednak od prezencji. W końcu znaczną część swojej popularności SUV-y zawdzięczają masywnej sylwetce, która sama w sobie zapewnia wszystkich o statusie właściciela. Mierzący 4846 mm długości, 1943 mm szerokości i 1749 mm wysokości Jeep nie jest mikrusem. Klasyczny kształt nadwozia i mało ekstrawagancka stylistyka stanowią bardzo udane połączenie. Można nawet zaryzykować stwierdzenie, że Grand Cherokee jest jednym z lepiej wyglądających SUV-ów. Wytłumaczenie tego jest proste. W przypadku większości samochodów innych marek, SUV-y otrzymały stylistykę pochodzącą z mniejszych modeli, natomiast Jeep od podstaw został zaprojektowany jako auto tej klasy. Mimo klasycznych kształtów nie można powiedzieć, że Jeep jest nudny. Szczególnie w wersji SRT. Agresywny zderzak i maska z wielkimi otworami odprowadzającymi ciepło z silnika(a amerykański silnik produkuje je w ogromnych ilościach) pokazują, że nie mamy do czynienia z przeciętnym autem. Całość wygląda agresywnie i zadziornie, a samochód już stojąc na parkingu wygląda na gotowy do akcji. Jedynym stylistycznym mankamentem są końcówki rur wydechowym, które swoim rozszerzającym się kształtem przypominają dwie trąbki. Na szczęście osiągi wersji SRT oznaczają, że nikt nie będzie podążał za Jeepem wystarczająco długo, aby to zauważyć. Osoby, które pamiętają poprzednią generację Grand Cherokee powinny o niej natychmiast zapomnieć. Wnętrze Jeepa przeszło niewyobrażalną wręcz metamorfozę. Generacja o oznaczeniu WK sprzedawana do 2010 roku straszyła we wnętrzu tanim plastikiem i trudno ją było nazwać luksusową. Model WK2 to zupełnie inna półka jakościowa. Pasażerów wita skóra nie tylko na fotelach, ale też na całej desce rozdzielczej. Całość prezentuje są bardzo atrakcyjnie i zapewnia, aby pasażerowie czuli się jak w aucie wyższej klasy. Z drugiej strony, jeśli ktoś oczekuje jakości marek klasy premium, to się nieco zawiedzie. Mimo użycia dobrych materiałów jakość wykonania jest tylko średnia i ustępuje europejskim modelom. Wnętrze Jeepa zostało zaprojektowane ergonomicznie. Jedynym mankamentem jest umieszczenie sterowania światłami i wycieraczkami pod jednym przełącznikiem. Choć rozwiązanie to jest spotykane w niejednym samochodzie, to nie jest wygodne np. w momencie, gdy trzeba szybko włączyć wycieraczki. Na pochwałę zasługują elektrycznie sterowane fotele, które zostały stworzone z myślą o komforcie i sprawdzą się w długich trasach. Dodatkowo zadbają o kierowcę i pasażera w każdych warunkach dzięki ogrzewaniu i klimatyzacji. Zimą komfort prowadzeni zapewni podgrzewane koło kierownicy - wszystko to w wyposażeniu podstawowym. Również pasażerowie zasiadający w tylnym rzędzie nie będą narzekać na brak miejsca - jest go zdecydowanie więcej niż w starszym modelu. Za tylną kanapą znajduje się pojemny bagażnik mieszczący 782 l. Po złożeniu drugiego rzędu siedzeń objętość ta rośnie do 1554 l. Jednak w przypadku Jeepa SRT to wszystko schodzi na dalszy plan. Najważniejsze jest to, co ta bestia rodem z USA ma pod maską. Silnik V8 to Hemi o imponującej pojemności 6,4 l. Nie sposób sobie wyobrazić bardziej amerykański napęd. Efekt jego pracy robi duże wrażenie. 468 KM i 624 Nm wystarczają, aby ważącego 2360 kg SUV-a rozpędzić do 100 km/h w zaledwie 5 sekund. Choć nie ma to większego znaczenia, wskazówka prędkościomierza zatrzymuje się na wartości 257 km/h. Te wartości wyjaśniają sens i cel istnienia Grand Cherokee w wersji SRT. Tak duży samochód o takim przyspieszeniu uzupełnionym agresywnym dźwiękiem zwróci uwagę każdego. Skoro już mowa o wrażeniach akustycznych, to porównaliśmy je z poprzednim SRT. Nowy silnik choć większy, to ma wyższy dźwięk. Można powiedzieć, że bardziej europejski, choć nadal jest to charakterystyczny bulgot jednostki Hemi. Prawdziwa muzyka dla wielbicieli mocnych aut. Grand Cherokee SRT ma też jeszcze jedną amerykańską cechę. Choć dzisiaj już nawet w USA producenci starają się ograniczyć zużycie paliwa, to w przypadku najmocniejszego Jeepa nikt o tym nie myślał. Sam producent podaje, że w mieście średnie zużycie paliwa to 20,9 l/100 km, a w praktyce jest ono nawet wyższe i wynik na poziomie 25 l/100 km nie powinien być niespodzianką. Wydaje się wręcz, że Jeep stwierdził, iż nie wypada mu być oszczędnym. Nawet po odpuszczeniu gazu komputer pokładowy pokazuje, że silnik spala kolejne porcje paliwa. Bo czemu nie? Jeepa w odmianie SRT nie kupuje się po to, aby oszczędzać paliwo. To jest maszyna, która zamienia benzynę na przyspieszenie, dźwięk i duże ilości ciepła. Jak przystało na amerykańskie auto, sportowy Jeep jest mistrzem prostej. Niestety w zakrętach jest zdecydowanie gorzej. Wysokie nadwozie i duża masa oznaczają, że kierowca nie będzie się czuł pewnie podczas szybkiego pokonywania zakrętów. Wersja SRT w miejsce pneumatycznego zawieszenia otrzymała rozwiązanie bez regulacji wysokości, które ma zapewniać się bardziej sportową charakterystykę. Niestety efekt nie jest tak dobry jak można by mieć nadzieję. Właściwości jezdne podczas szybkiego pokonywania zakrętów są jedynie nieco lepsze niż w standardowym Grand Cherokee. Wersja SRT również nie radzi sobie zbyt dobrze z koleinami. Podczas jazdy w nich kierowca czuje się jakby znalazł się małej łódce na środku wzburzonego morza. Trudno o pewność. Lepszą współpracą natomiast charakteryzuje się pięciobiegowa automatyczna skrzynia, która działa pewnie i wystarczająco szybko. Jak przystało na Jeepa, moc jest stale przekazywana na cztery koła, co zapewnia odpowiednią trakcję przy mocy modelu SRT. Napęd na obie osie okaże się przydatny również po zjechaniu z utwardzonych dróg, jednak należy pamiętać, że szczególnie usportowiona odmiana Grand Cherokee to SUV, a nie rasowa terenówka. W zachowaniu bardziej sportowej charakterystyki pomoże odpowiedni układ przeniesienia napędu. Jeep zdecydował się na zastosowanie elektronicznej szpery. Charakterystykę samochodu można zmienić wybierają tryby jazdy. Dokonujemy tego za pomocą pokrętła znajdującego między przednimi fotelami. W większości sytuacji sprawdza się opcja automatyczna. Bardziej agresywne zachowanie samochodu zapewni tryb sportowy, natomiast ustawienie „track” powstrzyma interwencję systemu stabilizacji jazdy. Na przeciwnym biegunie znajduje się tryb jazdy po śniegu oraz nastawy przystosowane do holowania przyczepy. Duża moc Grand Cherokee SRT wymaga też odpowiednich hamulców. Zestaw dostarczony przez Brembo może nie zapewni skuteczności znanej z samochodów typowo sportowych, ale pewnie i szybko zatrzyma ciężkiego SUV-a. Jeep Grand Cherokee SRT to typowo amerykański samochód. Duże nadwozie, mocny i paliwożerny silnik oraz właściwości jezdne, które nie zachęcają do jazdy krętymi drogami. Mimo tego wszystkiego model ten jest ciekawą propozycją dla polskich kierowców. Co przemawia za mocnym Jeepem? Po pierwsze - moda na SUV-y. Wiele osób chce mieć auto tego typu, a Amerykanie mają wiele lat doświadczenia w tworzeniu ich od zera. Samochody tej klasy mają zwracać na siebie uwagę, a niewiele SUV-ów zrobi to lepiej od Grand Cherokee SRT z silnikiem grzmiącym niczym letnia burza. Niezależnie od zalet i wad danego samochodu, jednym z najważniejszych czynników jest jego wartość, czyli jak wiele otrzymujemy za określoną kwotę. To właśnie jest mocny punkt Grand Cherokee w wersji SRT. 317 700 zł za samochód to nie jest mało, jednak za tę sumę otrzymujemy luksusowo wyposażony samochód o nieprzeciętnych osiągach i ciekawym wyglądzie. Oczywiście niemiecka konkurencja oferuje podobne modele lepszej jakości, jednak ich cena jest dwukrotnie wyższa, a to czyni z Jeepa prawdziwą okazję. Część zaoszczędzonych pieniędzy będzie trzeba zostawić na stacji benzynowej, ale uśmiech na twarzy kierowcy podczas kolejnego sprintu spod świateł to odpowiednie zadośćuczynienie za szybko spadającą ilość paliwa w baku. Szymon Jasina, moto.wp.pl ""Jeep Grand Cherokee SRT"" - DANE TECHNICZNE"
http://moto.wp.pl/jeep-grand-cherokee-trackhawk-to-suv-o-mocy-717-km-6110490861176961a,"Jeep Grand Cherokee Trackhawk to SUV o mocy 717 KM O tym, że powstanie Jeep Grand Cherokee z ponad 700-konnym silnikiem znanym z Dodge’a Challengera Hellcata, mówiło się od dawna. Teraz, przed debiutem zaplanowanym na Salon Samochodowy w Nowym Jorku, amerykanie wreszcie podali szczegóły swojego dzieła. Porsche Cayenne Turbo S oferuje 570 KM, superluksusowy Bentley Bentayga W12 608 KM, a „zwykły” Jeep Gran Cherokee SRT 468 KM. Te liczby pokazują jak wyjątkowym modelem będzie odmiana Trackhawk, która dzięki doładowaniu silnika V8 o pojemności 6,2 l, będzie oferować zawrotne 717 KM i 875 Nm, co uczyni ją najmocniejszym seryjnie produkowanym SUV-em na świecie. Stylistycznie Jeep Grand Cherokee Trackhawk prezentuje się podobnie do odmiany SRT. Jednak to nie wygląd, a osiągi są w tym przypadku najważniejsze. Jak poinformowała amerykańska marka, najmocniejszy SUV na świecie będzie osiągał 60 mil na godzinę (96 km/h) w 3,5 s, a ćwierć mili pokona w 11,6 s. Prędkość maksymalną określono na 289 km/h. Tak dobre przyspieszenie, mimo sporej masy, jest możliwe dzięki napędowi na cztery koła. Do tego 8-biegowa automatyczna skrzynia będzie mogła działać w specjalnym trybie, w którym zmiana przełożeń trwa tylko 160 milisekund. Takie osiągi wymagają też odpowiedniej siły hamowania, którą zapewni układ od Brembo z sześciotłoczkowymi zaciskami z przodu i czterotłoczkowymi z tyłu. Wnętrze jest już typowe dla modelu Grand Cherokee i oprócz kilku oznaczeń odmiany Trackhawk nie różni się od wersji standardowej. Oznacza to między innymi system multimedialny z ekranem dotykowym o przekątnej 8,4 cala, który obsługuje funkcje Apple CarPlay i Android Auto. Szczególnie w USA przydatny za to może być tryb „valet”, który ogranicza moc i maksymalne obroty silnika, wyłącza launch control, włącza najbardziej czuły tryb ESP i uniemożliwia zmianę biegów łopatkami za kierownicą. W USA sprzedaż tego modelu rozpocznie się w czwartym kwartale 2017 roku, a cena Jeepa Grand Cherokee Trackhawk ma rozpoczynać się od ok. 85 tys. dolarów, czyli ok 30 proc. więcej niż w przypadku modelu SRT. Jeśli w Polsce różnica miałaby być podobna oznacza to, że najmocniejszy SUV świata będzie u nas kosztował niecałe 500 tys. zł."
http://moto.wp.pl/konkurs-na-nadwozie-dla-polskiego-samochodu-elektrycznego-6093225355932289a,"Konkurs na nadwozie dla polskiego samochodu elektrycznego Projekt polskiego samochodu elektrycznego ma nabrać kształtów – dosłownie, bo rząd zapowiedział konkurs na projekt nadwozia dla takiego auta. Będzie to element planu elektromobilności, czyli rozwijania i promowania w Polsce samochodów na prąd. Ministerstwo Energii zakłada, że do 2025 roku w naszym kraju pojawi się milion aut elektrycznych. Pomóc w tym ma powstanie polskiego samochodu na prąd. To bardzo ambitny projekt, a pierwszym krokiem do jego realizacji ma być konkurs na projekt karoserii dla takiego auta. Zwycięzca ma dostać państwowe dofinansowanie na stworzenie samochodu, a w zamian państwo otrzyma 49 proc. udziałów w tak powstałej firmie – poinformowała „Rzeczpospolita”. Jak zapowiedział minister energii Krzysztof Tchórzewski, konkurs zostanie oficjalnie ogłoszony 3 marca. Trzeba jednak w tym miejscu postawić pytanie o to, czy jest to właściwa kolejność. Samo nadwozie jest przecież tylko dodatkiem do technologii, która jest kluczowa przy projektowaniu samochodu. Co więcej, w przypadku samochodów elektrycznych jeszcze bardziej dba się o ich wydajność, a to oznacza, że w większości przypadków kształt nadwozia jest podporządkowany zmniejszeniu oporów powietrza oraz dostosowaniu go do platformy, na której powstaje auto. Nie wiadomo zatem, na ile zwycięski projekt będzie się musiał jeszcze potem zmienić, aby być dostosowanym do wymogów inżynierów. Nieco zagadkowym jest również to, że firmę ma tworzyć zwycięzca konkursu na stylistykę, a nie przedsiębiorstwo, które będzie miało projekt całego samochodu, łącznie z jego technicznymi szczegółami. Wiadomo jednak, że ministerstwo oczekuje też projektu akumulatorów, które pozwolą na przejechanie 250 km na jednym ładowaniu. W Polsce miałyby być produkowane też inne komponenty samochodów elektrycznych, które trafiałyby nie tylko do polskiego auta, ale też byłyby dostarczane innym producentom. Plany te przez ekspertów przyjmowane są sceptycznie. Opracowanie samochodu od zera to spore wyzwanie, a nawet największe światowe koncerny motoryzacyjne, przeznaczające na ten cel ogromne fundusze, potrzebowały lat, aby stworzyć swoje, nadal dalekie od ideału, modele. Pewną nadzieję daje przykład szybko rozwijającej się amerykańskiej Tesli, która jednak produkuje drogie samochody z wyższej półki, a polski „elektryk” ma być modelem popularnym. Należy jednak pamiętać, że w przypadku samochodów elektrycznych popularny wcale nie znaczy tani. Najchętniej kupowany model na świecie kompaktowy Nissan Leaf, kosztuje w Polsce w wersji podstawowej 128 000 zł. Co oznacza, że dopiero przy dopłacie na poziomie 50 proc. zbliżyłby się cenowo do modeli spalinowych. Z tego powodu, ale też przez przeciętny zasięg takich aut, nawet w dużo bogatszych krajach auta elektryczne stanowią margines sprzedaży. Wydaje się zatem mało prawdopodobne, aby w ciągu mniej niż 10 lat Polska stała się światowym liderem sprzedaży samochodów elektrycznych. Niedawno swój projekt małego samochodu elektrycznego zaprezentowała firma AK Motor, która od kilku lat planuje wskrzesić markę Syrena.  Ministerstwo Podróży poleca: BlaBlaCar najlepszym sposobem na tanią podróż!"
http://moto.wp.pl/polak-stworzyl-wozek-inwalidzki-blumil-ktory-pozwala-na-jazde-w-terenie-6110465993504385a,"Polak stworzył wózek inwalidzki Blumil, który pozwala na jazdę w terenie Blumil ma tylko dwa koła, ale osobom niepełnosprawnym daje to, co na zwykłym wózku inwalidzkim nie jest proste, a często wręcz niemożliwe. Jazda w górach, po plaży czy leśnym dukcie dla tego pojazdu to nic nadzwyczajnego. Miłosz Krawczyk stworzył nietypowy wózek inwalidzki do zadań specjalnych, wykorzystujący technologię znaną z pojazdów typu Segway. Sterowanie wózkiem Blumil jest analogiczne do tego znanego z Segwaya. Oznacza, że korzystająca z niego osoba po zwolnieniu blokady wychyla się do przodu lub do tyłu, aby przyspieszać lub hamować. Jak stwierdza Krawczyk – dodatkową zaletą tego urządzenia  jest fakt, że takie ruchy ciałem to dobra rehabilitacja. Umieszczona z przodu kierownica służy do skręcania. Co ważne, pozwala też na obracanie się w miejscu. Jednak najważniejszą zaletą wózka Blumil są jego możliwości terenowe. Dzięki prześwitowi wynoszącemu 8 cm i oponom pneumatycznym zapewniającym amortyzację, wózek Miłosza Krawczyka poradzi sobie nie tylko na chodniku, ale też np. w lesie, na plaży czy na śniegu w górach. W tym przypadku zdecydowanie można powiedzieć, że potrzeba była matką tego wynalazku. Jego konstruktor, Miłosz Krawczyk, odniósł obrażenia na skutek wypadku samochodowego i szukał sposobu na to, aby nie rezygnować z aktywnego trybu życia. Właśnie dla siebie początkowo budował ten wielozadaniowy wózek elektryczny, a teraz, po latach pracy, Blumil dostępny będzie dla innych chętnych na zakup takiego pojazdu. Jego ceny rozpoczynają się od 19 tys. zł. źródło: TVN Turbo"
http://moto.wp.pl/tesla-bije-rekordy-sprzedazy-elon-musk-zmienia-motoryzacje-6108135199561857a,"Tesla bije rekordy sprzedaży. Elon Musk zmienia motoryzację Tesla, amerykański lider w dziedzinie samochodów elektrycznych, pochwaliła się wynikami sprzedaży w minionym kwartale. Firma dostarczyła klientom 25 tys. aut i wciąż może liczyć na poważne wzrosty. Trzeba przyznać, że ma bardzo ambitne plany. 25 tys. samochodów dostarczyła od stycznia do końca marca swoim klientom Tesla. Jest to 13 450 sztuk modelu S oraz 11 550 egzemplarzy modelu X. Tym samym amerykański producent zaliczył 69-procentowy wzrost sprzedaży samochodów w porównaniu z pierwszym kwartałem 2016 roku. To także wynik o 150 proc. lepszy od analogicznego okresu z 2015 roku. Wcześniejszy rekord miał miejsce w ostatnim kwartale 2016 roku. Wówczas klientom dostarczono 24 821 samochodów. Jeżeli średnio na kwartał Tesla będzie sprzedawać około 25 tys. aut, to jest szansa, że rok 2017 zamknie się wynikiem 100 tys. To na pewno będzie mocno nagłośnione. O takiej sprzedaży pojazdów eklektycznych może pomarzyć każdy producent na świecie. Plany Tesli na tym się nie kończą.  Firma ma zamiar oddać klientom 50 tys. samochodów na koniec półrocza. Jako że Tesla liczy wyłącznie auta oddane do użytku, a nie sprzedane, jest duża szansa na realizację planu. Poza wspomnianą liczbą 25 tys. aut, klienci zamówili już 4650 sztuk z odbiorem do połowy roku. Daje to więc niespełna 30 tys. na chwilę obecną. Długoterminowo Elon Musk, szef Tesli, zapowiedział sprzedaż na poziomie 500 tys. samochodów w 2018 roku. Czy to możliwe? Przypominamy, że jeszcze nie dostarczono klientom żadnego z nowych modeli 3, a jest to najtańszy samochód w ofercie producenta. To auto biło już rekordy, zanim je zaprezentowano. Elon Musk wspominał o 100 tys. zamówień przed premierą. Co więcej, rok temu na konto firmy wpłynęło łącznie 325 mln dolarów z tytułu przedpłat. Jako że przedpłata wynosi 1000 dolarów, można się doliczyć 325 tys. zamówień.  Pierwsze egzemplarze Tesli 3 mają trafić do klientów w lipcu bieżącego roku. Do końca 2017 będzie to ograniczona liczba. Produkcja na dobre ruszy w 2018 roku, ale aby sprostać ambitnym celom Muska, trzeba by wyprodukować 500 tys. aut. Czy to możliwe? Firma zapowiada, że do końca roku z taśm zacznie zjeżdżać około 5 tys. samochodów tygodniowo, ale w roku 2018 ma być to 10 tys. tygodniowo. Łącznie daje to rzeczywiście około 500 sztuk przez 12 miesięcy.  Jeżeli plany Elona Muska zostaną zrealizowane lub ich realizacja będzie bardzo bliska założeniom, rok 2018 może  być przełomowym dla motoryzacji. Będzie to bowiem rok, w którym samochody elektryczne staną się produktem masowym. Wystarczy wspomnieć, że Tesla 3 kosztuje 35 tys. dolarów. Jak na samochód elektryczny tej samej klasy, co na przykład BMW Serii 3, to niedużo. Cena startowa tego właśnie modelu BMW za Oceanem wynosi 33 450 dolarów.  Elon Musk jest już teraz ważną postacią w motoryzacji i historia o nim nie zapomni. Jeżeli zrealizuje przed rokiem 2020 ambitny plan sprzedaży 500 tys. samochodów rocznie to rzeczywiście mówimy tu już o prawdziwej produkcji masowej. Czy Elon Musk zostanie współczesnym Henrym Fordem? Jak myślicie?"
http://moto.wp.pl/firmy-nakrecaja-sprzedaz-aut-w-europie-6084643088225409a,"Firmy nakręcają sprzedaż aut w Europie W 2016 r. zarejestrowano w Europie przeszło 15 mln nowych aut, z czego jedną czwartą stanowiły SUV-y. Popularność tego typu pojazdów rośnie głównie dzięki zakupom firmowym. Podobne trendy widać również w Polsce. Miniony rok był jednym z najlepszych dla branży motoryzacyjnej. Analitycy z JATO Dynamics podkreślają, że liczba rejestracji w 2016 roku jest drugim najlepszym wynikiem osiągniętym od 2007 r. Spośród 29 europejskich rynków 27 odnotowało wzrosty, z czego 14 na dwucyfrowym poziomie. Dane płynące z rynku europejskiego pokazują również, że rok 2016 okazał się najlepszy dla modeli typu SUV. Podczas gdy inne segmenty wzrosły średnio o około 2,2 proc., ten odnotował wzrost na poziomie 21,4 proc. – oznacza to zwiększenie sprzedaży tego rodzaju samochodów z 3,2 mln w 2015 r. do 3,9 mln w 2016 r. - Wyniki za 2016 r. pokazują, że jedną z ważniejszych grup klientów na rynku motoryzacyjnym są firmy. W Polsce zarejestrowano w ubiegłym roku ponad 416 tys. nowych samochodów osobowych, z czego 282 tys. przypadło na klientów instytucjonalnych. Oznacza to wzrost rok do roku o prawie 22 proc. – mówi Łukasz Kania z Fleet Partners. Udział firm w całkowitej liczbie rejestracji zwiększył się w porównaniu do 2015 roku z 65,2 proc. do 67,7 proc., a najsilniejszą grupę nabywców stanowiły firmy zajmujące się leasingiem CFM i RC, których udział w rynku wyniósł 44,9 proc. i charakteryzował się wzrostem o 2,1 proc. Warto również zwrócić uwagę na rosnącą popularność hybryd i samochodów elektrycznych. Chociaż ich udział w rynku wciąż jest niewielki i wynosił odpowiednio 2,4 proc. i 0,1 proc., to liczba ich rejestracji wzrosła o ponad 65 proc., głównie za sprawą aut z napędem hybrydowym. Raport przygotowany przez Instytut Badań Rynku Motoryzacyjnego Samar pokazuje ponadto, że w Polsce największy udział w rynku samochodów hybrydowych ma Toyota (78,35 proc.). Na drugim miejscu znalazł się Lexus z udziałem na polskim rynku wynoszącym 15 proc. Dalsze lokaty zajęły (1,86 proc.), Volvo (1,44 proc.) i Ford (0,93 proc)."
http://moto.wp.pl/deutsche-bank-ostrzega-przed-nadchodzacym-kryzysem-branzy-motoryzacyjnej-w-usa-6110531037026433a,"Deutsche Bank ostrzega przed nadchodzącym kryzysem branży motoryzacyjnej w USA Po rekordowym 2016 roku sprzedaż nowych samochodów w USA mocno spadła. Eksperci z Deutsche Banku porównują obecną sytuacją do tej sprzed poprzedniego kryzysu w branży motoryzacyjnej i twierdzą, że amerykańskie marki muszą przygotować się na najgorsze. W 2016 roku w USA sprzedano rekordową liczbę 17,6 mln nowych samochodów. Mogło się wydawać, że to odpowiedź na wizje mówiące o tym, że dziś młodzi nie chcą własnego auta i w Ameryce samochód przestanie być niezbędnym przedmiotem jak np. smartfon. I choć faktycznie w większości miejsc w USA trudno wyobrazić sobie życie bez własnych czterech kółek, to świetny wynik z zeszłego roku może być tylko ciszą przed burzą. Sprzedaż nowych samochodów w marcu 2017 r. spadła tak mocno, że przy takim trendzie przewidywany wynik na koniec roku to 16,6 mln aut dostarczonych do klientów – informuje ""Automotive News”. Nawet przy optymistycznych przewidywania ekspertów co do wzrostu w dalszej części roku, spodziewany jest wynik na poziomie 17,2 mln samochodów. To jednak niejedyna oznaka nadchodzącego kryzysu. Mimo iż jest sprzedawanych mniej nowych aut, to te używane mocno tanieją, a więc stają się bardziej atrakcyjną alternatywą. Co więcej, rosnąca liczba samochodów na drogach (270 mln w porównaniu z 249 mln w 2012 r.) wynika z faktu, że mniej aut trafia na złom niż kiedyś, a średni czas życia pojazdu się wydłuża. Teraz z amerykańskich dróg znika 11 mln samochodów rocznie w porównaniu do nawet 14 mln 10 lat temu. Wnioski z tego płyną dwa. Jeden to taki, że liczba aut w użytku cały czas wzrasta, a 4 mln nowych kierowców każdego roku potrzebuje swoich pojazdów. Trudno zatem mówić o tym, że samochody są w odwrocie. Z drugiej strony kierowcy nie czują tak dużej potrzeby jeżdżenia nowymi autami i chętniej sięgają po używane, nawet wieloletnie egzemplarze. Jest to znak czasów, ale też problem dla producentów, którzy dopiero co cieszyli się, że rekordowa sprzedaż z zeszłego roku pomoże im w walce z echami poprzedniego kryzysu. Tymczasem muszą się oni przygotować na kolejne wyzwania. Jak przewidują eksperci Deutsche Banku, Ford i General Motors w drugim kwartale roku zapewne będą musiały po raz kolejny ograniczyć produkcję. Kryzys sprzedaży dotyczy samochodów osobowych. Modele użytkowe cały czas cieszą się niesłabnącą popularnością. Np. rynek pick-upów przez pierwsze trzy miesiące 2017 r. wzrósł o 6 proc. Powodów do obaw nie mają też inne firmy z branży motoryzacyjnej. Oponiarski koncern Goodyear przewiduje dobre wyniki w najbliższych latach."
http://moto.wp.pl/alkobudka-w-gdansku-pomysl-radnych-na-syndrom-dnia-poprzedniego-6109434097591937a,"Alkobudka w Gdańsku – pomysł radnych na syndrom dnia poprzedniego Radni dzielnicy Przeróbka w Gdańsku podjęli decyzję o postawieniu alkobudki, w której każdy będzie mógł bezpłatnie sprawdzić, czy może usiąść bezpiecznie za kierownicą. Mieszkańcy są zadowoleni. To inicjatywa mieszkańców dzielnicy i radnych, którzy zdecydowali się na postawienie takiej budki w jednym ze sklepów spożywczych na ulicy Siennickiej w dzielnicy Przeróbka. Całość ma przypominać budkę telefoniczną, w której zostanie zamontowany automat wydający jednorazowe alkotesty.  Te będą bezpłatne, finansowane z budżetu miasta przeznaczonego na profilaktykę uzależnień. Aby otrzymać test należy użyć żetonu, który można pobrać u sprzedawcy sklepu. Jednorazowe testy składają się z próbnika, przez który należy dmuchnąć w plastikowy woreczek.  Pomysł jest ciekawy, ale mogłoby się wydawać, że nie ma większego sensu. Testy można przecież nabyć na niemal każdej stacji benzynowej i co ciekawe, były też dostępne we wspomnianym sklepie. Jednak alkobudka ma zwracać na siebie uwagę, przypominać m.in. o tzw. syndromie dnia poprzedniego. W pewnym sensie zachęca do zbadania się - na pewno bardziej niż leżące gdzieś na półkach alkotesty. Poza tym lepiej, gdy ktoś dmucha w alkotest w budce niż w sklepie czy przed nim. Inna sprawa, że alkotest kosztuje, a ten w alkobudce jest bezpłatny.  Do tej pory mieszkańcy Przeróbki, by sprawdzić za darmo poziom alkoholu, musieli jechać na najbliższy komisariat policji. Tam nierzadko trzeba było czekać na badanie – to kłopotliwe. Teraz będzie łatwiej. Alkobudka na Przeróbce zostanie przygotowana do użytku pod koniec kwietnia, by działała już w długi weekend majowy. Jeżeli dobrze się przyjmie, jest szansa, że powstaną kolejne. Kto wie, czy pomysłu nie podchwycą radni innych miast. Co myślicie o alkobudkach? Czy chcielibyście, by w waszym mieście takie stały? Przypominamy, że dopuszczalny limit alkoholu we krwi kierowcy to 0,2 promila. Przerkoczenie tego limitu skutkuje zatrzymaniem uprawnień do kierowania pojazdem, a spowodowanie wypadku w stanie nietrzeźwym grozi nawet karą pozbawienia wolności. Osoby, które piły alkohol poprzedniego dnia i rano czują się dobrze, mogą przekraczać dopuszczalny limit. To właśnie tzw. syndrom dnia poprzedniego jest dużym problemem w długie weekendy i dni świąteczne. Kierowcy nierzadko nieświadomie siadają za kółko, nie spodziewając się, że przy kontroli policyjnej mogą stracić prawo jazdy."
http://moto.wp.pl/pierwszy-kwartal-2017-roku-bezpieczniejszy-na-drogach-6110519077210241a,"Pierwszy kwartał 2017 roku bezpieczniejszy na drogach Za nami fatalny pod względem bezpieczeństwa na drogach rok 2016. Statystyki za pierwszy kwartał roku 2017 dają nadzieję na znaczną poprawę, ale sukces nie musi być tak spektakularny, jak można byłoby się spodziewać. Komenda Główna  Policji  podsumowała trzy pierwsze miesiące 2017 roku na drogach. Dane są optymistyczne. W pierwszym kwartale 2017 roku doszło do 5730 wypadków, w których zginęło 477 osób, a 6921 zostało rannych. W porównaniu z trzema pierwszymi miesiącami 2016 roku to odpowiednio o 8,4 proc., 15,3 proc. i 9,6 proc. mniej. Gdzie poprawiło się bezpieczeństwo? Największy spadek liczby śmiertelnych ofiar wypadków, aż o 54 proc., odnotowano w woj. podlaskim, kujawsko-pomorskim (- 46,2 proc.) i lubuskim (- 44,8 proc.). Największy wzrost liczby zabitych w zdarzeniach drogowych miał miejsce w woj. pomorskim (o 52,6 proc.), świętokrzyskim (o 22,2 proc.) i małopolskim (o 13,5 proc.).  Pierwszy kwartał tego roku daje nam nadzieję na wyższe bezpieczeństwo niż w 2016 roku, ale nie należy popadać w przesadny optymizm. Styczeń i luty stały pod znakiem stosunkowo srogiej zimy, a jak wiadomo takie warunki zniechęcają kierowców do ekstrawagancji i podejmowania ryzyka. Zwykle śliskie jezdnie oznaczają większą liczbę kolizji, ale mniej wypadków i ofiar śmiertelnych. Rzeczywiście w styczniu i lutym w porównaniu do pierwszych dwóch miesięcy 2016 roku odnotowano o 15 proc. mniej wypadków, o 18 proc. mniej zabitych i 14 proc. mniej rannych w zdarzeniach. W marcu liczba wypadków w porównaniu z trzecim miesiącem 2016 roku była wyższa o 2 proc., zabitych niższa o 14 proc., a rannych niższa o 4 proc. Może jednak okazać się, że kolejne ciepłe miesiące przyniosą dalsze pogorszenie statystyk. O tym, jaki pod względem bezpieczeństwa okaże się rok 2017, mogą zdecydować urlopowe wybory Polaków. W 2016 roku największy wzrost liczby zdarzeń drogowych względem roku 2015 nastąpił od maja do września. Jeśli popularność krajowych kurortów będzie rosła, zwiększy się ruch na drogach, a w konsekwencji może dojść do większej liczby wypadków. W Polsce w 2016 roku  bezpieczeństwo  na drogach uległo pogorszeniu. Zginęło o 80 osób więcej niż w 2015, co przekłada się na wzrost liczby zabitych o 2,7 proc. Liczba wypadków wzrosła o 1,8 proc., a rannych o 2,1 proc. W porównaniu z krajami Unii sytuacja w Polsce wypada bardzo źle. Jeśli weźmiemy pod uwagę współczynnik śmiertelnych ofiar wypadków drogowych w przeliczeniu na milion mieszkańców, okaże się, że gorzej jest tylko w Bułgarii, na Łotwie i w Rumunii. U nas jest to 79 ofiar na milion obywateli. Dla porównania w Czechach współczynnik ten wynosi 59, na Słowacji 50, w Estonii 54, a na Litwie 65."
http://moto.wp.pl/skoda-vision-e-czas-na-elektryfikacje-6106266385196161a,"Skoda Vision E: czas na elektryfikację Podczas Salonu Samochodowego w Szanghaju (odbywającego się w dniach 19-28 kwietnia) Skoda zaprezentuje nowy model koncepcyjny nazwany Vision E. Z jednej strony będzie to zapowiedź sportowo wyglądającego SUV-a (Kodiaqa Coupe), a z drugiej samochód elektryczny pokazujący, że czeska marka ma zamiar w najbliższych latach wprowadzić do oferty auta z takim napędem. Cały koncern Volkswagena po aferze spalinowej chce odmienić swój wizerunek i inwestuje w alternatywne napędy. W ofercie niemieckiej marki można już znaleźć hybrydy plug-in czy elektrycznego Golfa, a w najbliższych latach oferta ma się jeszcze znacząco powiększyć. Elektryfikacja ma dotknąć wszystkich marek koncernu. Pierwszym takim modelem w historii marki Skoda będzie koncepcyjny Vision E. Za napęd Skody Vision E odpowiadają dwa silniki elektryczne przenoszące moc na obie osie. Oprócz dynamicznego przyspieszenia oferują też stosunkowo wysoką prędkość maksymalną równą 180 km/h. Skoda chwali się też, że zastosowane akumulatory mają zapewnić zasięg 500 km. Choć na elektryczne Skody trzeba jeszcze chwilę poczekać, to do 2025 roku ma być już kilka modeli z takim napędem. Jednak Skoda Vision E to coś więcej. Jako SUV coupe zapowiada nowy model, czyli bardziej sportową wersję Kodiaqa. Dynamiczna sylwetka, mocne przetłoczenia i łagodnie opadająca linia dachu będą znakami rozpoznawczymi samochodu, który ma być czymś wyjątkowym dla czeskiej marki, gdyż przede wszystkim ma on być modny. Z drugiej strony już w przypadku modelu koncepcyjnego inżynierowie zadbali o duży rozstaw osi (2850 mm) zapewniający praktyczne wnętrze. Całe nadwozie mierzy 4645 mm długości, 1917 mm szerokości i 1550 mm wysokości. Koncepcyjna Skoda Vision E zapowiada też coś jeszcze – autonomiczną jazdę. Samochód, który zostanie zaprezentowany w Szanghaju, posiada system trzeciego stopnia, czyli nie zwalnia kierowcy całkowicie z obowiązku pilnowania otoczenia. Jednak prezentacja tej technologii pokazuje, że również czeska marka za jakiś czas będzie ją wprowadzać. Jak pokazują najnowsze badania, na które powołują się przedstawiciele Skody, w 2030 roku ok. 15 proc. samochodów na drogach będzie mogło poruszać się bez udziału kierowcy."
http://moto.wp.pl/skoda-superb-14-tsi-rodzinna-limuzyna-6099603044283521a,"Skoda Superb 1,4 TSI: rodzinna limuzyna Limuzyna to słowo, które nie kojarzy się ze Skodą. Mimo to czeska marka posiada w swojej ofercie trzecią już generację Superba, który w pełni zasługuje na to miano. Jest jednak wyjątkowy, gdyż nie zapomina o swoim pochodzeniu i jest też praktycznym rodzinnym samochodem. Oczywiście można tu zauważyć, że Skoda już przed wojną robiła ogromnego i luksusowego Superba, ale producent kojarzy się raczej z modelami popularnymi, przeznaczonymi dla klientów z mniejszymi portfelami. Dlatego Superb jest w pewnym stopniu wyjątkowy. Nie da się ukryć, że brak mu prestiżowego logo (a nawet takiego, które kojarzy się klasą średnią), ale stara się nadrabiać w innych miejscach. Przede wszystkim najnowsza generacja Skody Superb wyróżnia się wyglądem na tle innych modeli czeskiej marki. Oczywiście stylistyka, typowo dla tego segmentu, jest zachowawcza, ale szczegóły jak przednie i tylne światła oraz kształt nadwozia pozwalają twierdzić, że jest to najlepiej wyglądająca Skoda od lat. Trochę szkoda, że w przypadku Kodiaqa i liftingowanej Octavii nie nawiązano do tego stylu. W stosunku do poprzednika na plus należy zaliczyć też linię klapy bagażnika – zrezygnowano z podwójnego systemu otwierania (jak w sedanie i liftbacku), przez co samochód jest nie tylko tańszy w produkcji, ale też lepiej wygląda. I trzeba powiedzieć szczerze, że choć rozwiązanie to wyróżniało Superba, to nie było zbyt przydatne. Zatem dla kogo jest limuzyna od Skody? Przede wszystkim dla tych, którzy poszukują dużego, wygodnego i niekoniecznie taniego samochodu, ale nie chcą się rzucać w oczy. W końcu nikt nie widzi, że taki Superb to wydatek 150 tys. zł lub więcej. Zamiast tego zauważają logo na masce. Zatem duża Skoda sprawdza się idealnie jako dyskretna limuzyna. Tym bardziej, że długa lista opcji i mocniejsze silniki w ofercie pozwalają na stworzenie bogatej konfiguracji. Czy jednak Skoda Superb faktycznie zasługuje na miano limuzyny? Miejsca w kabinie nie brakuje i to szczególnie w drugim rzędzie, gdzie dodatkowo siedzenia mogą być podgrzewane, a więc auto sprawdzi się też w roli środka transportu z kierowcą. Jednak dużo ważniejszymi cechami jest wyciszenie wnętrza i praca zawieszenia. Do kabiny dociera mniej hałasu niż w tańszych Skodach, jednak nadal należy pamiętać, że mamy do czynienia z marką popularną, zatem przy wyższych prędkościach usłyszymy nieco zbyt głośny szum wiatru. Testowy egzemplarz był wyposażony w opcjonalnie regulowane zawieszenie DCC (koszt to 4200 zł), które pozwala na zmianę charakterystyki tłumienia nierówności. Przy czym nawet w trybie sportowym jest dość miękkie i raczej nastawione na komfort – choć zdecydowanie poprawia przy tym pewność prowadzenia. Z drugiej strony przy pokonywaniu np. progów zwalniających trzeba pamiętać o niezbyt dużym skoku zawieszenia. Z jego charakterystyką nieco kłócą się 19-calowe felgi. Ten wyceniony na 4000 zł dodatek wygląda atrakcyjnie, ale niski profil opon trochę przeczy temu, co inżynierowie chcieli osiągnąć pod kątem właściwości jezdnych. Warto zatem rozważyć mniejsze felgi, które nie tylko będą bardziej pasować do auta tej klasy, ale też zapewnią większy komfort. Typowo dla samochodów z koncernu Volkswagena w ofercie znalazł się szeroki wybór jednostek napędowych. Silniki benzynowe oferują od 125 do 280 KM, natomiast diesle od 120 do 190 KM. Pod maską testowego egzemplarza znalazł się benzyniak 1,4 TSI o mocy 150 KM sprzężony z 7-biegową dwusprzęgłową skrzynią DSG i przy samochodzie tej klasy (i wielkości) jest to raczej minimum. Od flagowego modelu można nawet wymagać więcej i dlatego optymalnymi propozycjami w przypadku Superba są 1,8 TSI (180 KM) lub 2,0 TDI (190 KM) – w zależności od tego jakie pokonujemy odległości. Oczywiście jeśli mowa o limuzynie, to oprócz miejsca w kabinie, komfortu jazdy i odpowiednich osiągów, należy oczekiwać bogatego wyposażenia. W odmianie Style znajdziemy takie udogodnienia jak elektrycznie sterowane fotele przednie, fotochromatyczne lusterko wsteczne czy podgrzewanie siedzeń z przodu i z tyłu. Dodatkowo odmiana ta umożliwia zakup systemu multimedialnego z 8-calowym ekranem dotykowym i nawigacją oraz lepszym systemem audio Canton za 3000 zł. Droższą alternatywą jest podobny zestaw, ale dodatkowo wyposażony w dysk twardy, DVD, dwa gniazda SD i Wi-Fi. Wnętrze prezentuje stylistykę typową dla Skody, ale są w nim np. bardziej komfortowe fotele, czy świecące listwy dekoracyjne o zmiennej kolorystyce. Testowany model otrzymał też tapicerkę, w której połączono skórę z alcantarą. Wygląda to bardzo atrakcyjnie i jest przyjemne w dotyku, ale trzeba pamiętać, że w razie zabrudzenia jest mniej praktyczne niż całkowicie skórzane wykończenie. Skoda Superb ma jednak również drugie oblicze, bardziej typowe dla czeskiej marki. To nie tylko limuzyna, ale też praktyczne auto rodzinne. Długi tylny zwis nie jest przypadkowy, ukryto w nim wygodny w załadunku bagażnik, który pomieści 625 l (po złożeniu kanapy rośnie do 1760 l). Do tego zastosowano wiele praktycznych rozwiązań, które są mocną stroną wszystkich modeli Skody – od siatek w bagażniku, przez przemyślanie zaprojektowany uchwyt na kubki, po znak firmowy Superba, czyli dwie parasolki umieszczone w przednich drzwiach. Oznacza to, że Superb, choć można go nazwać komfortową limuzyną, pozostaje praktyczną Skodą. I to właśnie ta różnica charakteru (ujawniająca się już w tym, że jest to nadwozie typu liftback, a nie sedan) jest tym, co odróżnia Superba od swojego największego konkurenta, którym jest Volkswagen Passat. Auto niemieckiej marki to praktycznie bliźniaczy model. Jest on nieco krótsze, ale i tak wystarczająco przestronne. Zatem przy w większości podobnych rozwiązaniach technicznych i zbliżonej liście wyposażenia, Skodę trzeba było wyróżnić w inny sposób i to się udało. Wygląda nieco mniej klasycznie od Passata, a do tego jest bardziej użytkowa. Cennik Skody Superb otwiera kwota 88 410 zł, ale w przypadku takiego samochodu raczej mało kto wyjedzie z salonu podstawowym modelem. Dlatego, podobnie jak w praktycznie wszystkich samochodach segmentu D, należy przygotować przynajmniej 100 tys. zł. Testowany egzemplarz, choć nie posiada szczególnie mocnego silnika, wyceniono na 151 820 zł. To pokazuje, że Superba nie da się nazwać „tanią Skodą”, ale ten model nie ma taki być. Ma on dorównywać konkurencji, oferując nieco inny, bardziej praktyczny i rodzinny charakter."
http://moto.wp.pl/skoda-pokazala-projekt-wnetrza-koncepcyjnego-suv-a-vision-e-6110558933628545a,"Skoda pokazała projekt wnętrza koncepcyjnego SUV-a Vision E Podczas Salonu Samochodowego w Szanghaju Skoda zaprezentuje koncepcyjnego SUV-a nazwanego Vision E. Pokazano już szkice nadwozia i teraz przyszedł czas na wnętrze. Skoda Vision E przede wszystkim zapowiada nowy model, jakim będzie Kodiaq Coupe. Zapewne nie otrzyma on tak futurystycznych świateł, jak  widzeliśmy na szkicach, ale można się spodziewać, że model produkcyjny będzie garściami czerpał z konceptu. Tak było w przypadku wcześniejszych aut nazwanych Vision, które zapowiadały Rapida, nowego Superba i Kodiaqa. Dodatkowo Vision E będzie pierwszym w pełni elektrycznym samochodem Skody i pokaże, że już niedługo auta o takim napędzie trafią do oferty czeskiej marki. Jeśli chodzi o projekt wnętrza, już na pierwszych pokazanych szkicach widać, że mamy do czynienia z zabiegiem typowym dla aut koncepcyjnych – nadwozie przypomina model produkcyjny, ale już w środku styliści dostali wolną rękę i całość prezentuje się bardzo futurystycznie. Cztery kubełkowe fotele niczym z samochodu sportowego to coś, czego raczej nie ma co się spodziewać w produkcyjnej Skodzie. Podobnie wygląda sytuacja z minimalistyczną deską rozdzielczą z centralnym ekranem dotykowym systemu multimedialnego i dwoma dodatkowymi na górze deski rozdzielczej – dla kierowcy i pasażera. Ten za kierownicą zastępuje zegary i (wzorem Peugeotów) został umieszczony powyżej niej. Po szkicach nadwozia i wnętrza widać, że Skoda Vision E nie będzie miała słupka B, co wygląda efektownie, ale też możemy być pewni, że takie rozwiązanie nie trafi do modelu produkcyjnego. Nie zapewniałoby to wystarczającej sztywności nadwozia i bezpieczeństwa. Przyszłościowy projekt wnętrza ma współgrać z elektrycznym napędem i funkcjami autonomicznej jazdy, które mają być prezentowane przez koncept Vision E. Skoda swojego nowego SUV-a zapowiadającego Kodiaqa Coupe zaprezentuje podczas targów w Szanghaju 19 kwietnia."
http://moto.wp.pl/id-crozz-trzeci-czlonek-elektrycznej-rodziny-volkswagena-6113353742775937a,"I.D. Crozz - trzeci członek elektrycznej rodziny Volkswagena Volkswagen zaprezentował trzeci pojazd koncepcyjny, który pokazuje kierunek rozwoju aut elektrycznych niemieckiego producenta. I.D. Crozz Concept jest crossoverem łączącym cechy samochodu osobowego i uterenowionego z niezwykle funkcjonalną kabiną i autonomicznym trybem jazdy.  Po premierze małego hatchbacka I.D. Concept i minibusa I.D. Buzz przyszła pora na najmodniejszy obecnie segment, czyli crossovera. Koncepcja jest dokładnie taka sama jak dwóch wcześniejszych – pojazd osadzony na platformie MEB, przygotowanej wyłącznie dla napędu elektrycznego, dającego zasięg zbliżony do dzisiejszych aut spalinowych oraz zupełnie nowe rozplanowanie wnętrza. Nowe względem samochodów tradycyjnych. Ta druga kwestia to zasługa napędu elektrycznego, który zabiera mniej miejsca niż klasyczny spalinowy, a jednocześnie pozwala na swobodniejsze ułożenie podzespołów, które nie muszą być łączone mechanicznie. Dzięki temu na niewielkiej powierzchni jaką zajmuje auto, można uzyskać bardzo dużą przestrzeń dla pasażerów.  Dostęp do kabiny realizuje para klasycznie otwieranych i para odsuwanych na bok drzwi. Wnętrze jest skromnie zabudowane, ponieważ koncepcja przewiduje podróż bez dużego udziału kierowcy. Sama kierownica może się schować w desce rozdzielczej i wysunąć w razie potrzeby.  Kokpit stanowi jedynie podporę do osadzenia panelu multimedialnego. Najważniejsze informacje będą pokazywane na wyświetlaczach lub na przedniej szybie. Całość dąży do tego, by samochód w jak najmniejszym stopniu był pojazdem, a w jak największym był miejscem, w którym spędzamy czas w podróży.  Volkswagen przewiduje uruchomienie produkcji seryjnej całej rodziny aut elektrycznych już w okolicach 2020 roku. We wrześniu 2016 roku zapowiedział to Dr Herbert Diess, prezes zarządu marki. Koncepty z rodziny I.D. są jedynie zapowiedzią tego, czego możemy oczekiwać, ale nie należy się nastawiać na dokładnie takie same auta.  Najnowszy I.D. Crozz to oczywiście odpowiedź na potrzeby rynku, który pragnie crossoverów w każdej formie, byle zachować odrobinę funkcjonalności. Sportowa stylizacja to coś, czym auto nęci w salonie, a przestronność kabiny i wszechstronność mają utwierdzić w przekonaniu, że to był dobry wybór.  Volkswagen podkreśla wszechstronność również napędem na cztery koła, który w tym modelu realizują dwa silniki elektryczne, umieszczone przy obu osiach. Energia jest pobierana z akumulatora, szczelnie wypełniającego przestrzeń pod kabiną, a pomiędzy osiami. Taki układ przeniesienia napędu wraz z układem rozmieszczenia jego elementów ma dawać znakomite właściwości jezdne (nisko umieszczony środek ciężkości) oraz dobrą trakcję w każdych warunkach.  Cóż, teraz musimy czekać na model produkcyjny i sprawdzenie jego możliwości w świecie rzeczywistym."
http://moto.wp.pl/co-volkswagen-zrobi-z-samochodami-tdi-odkupionymi-od-klientow-6112349164705409a,"Co Volkswagen zrobi z samochodami TDI odkupionymi od klientów? Volkswagen uzyska zgodę w Stanach Zjednoczonych na sprzedaż niesprzedanych do tej pory wadliwych samochodów z silnikami TDI z rocznika 2015. A co będzie z tymi odkupionymi od klientów? 67 000 nieużywanych, niesprzedanych lub nieodebranych przez klientów aut ma trafić do salonów po naprawieniu wady polegającej na manipulowaniu systemem oczyszczania spalin. Jednak nie te auta są największym zmartwieniem niemieckiego koncernu za oceanem.  Znacznie większa liczba samochodów została zwrócona przez klientów. Volkswagen oświadczył 12 kwietnia, że 238 000 aut już odkupił i poddał naprawie, natomiast w kolejce czeka jeszcze 6200 egzemplarzy. Klientom zwrócono pieniądze, ale co dalej z tymi pojazdami? Ugoda z amerykańskimi władzami polegała m.in. na tym, że przynajmniej 85 proc. z 475 000 samochodów zostanie naprawionych. Zatem do wykonania zadania Volkswagenowi pozostanie jeszcze niespełna 160 000 aut do naprawy. Czas na to jest do 2019 roku. Jeżeli koncern nie wywiąże się z umowy, dostanie kolejne kary finansowe.  Wróćmy teraz do liczby 238 000. Teoretycznie samochody są sprawne, choć używane, ponieważ zwrócone przez klientów. Co z nimi będzie? Skoro władze USA zażądały naprawy, to raczej nie po to, by je zezłomować. Volkswagen najpewniej sprzeda je w jakimś programie aut używanych, ale jest jeden mały problem.  Już udowodniono, m.in. w szwedzkim teście magazynu Teknikens Värld, że po naprawie silniki są około 10 proc. mniej wydajne – słabsze lub spalają więcej paliwa. Volkswagen miał już do czynienia z roszczeniami klientów naprawionych aut, ale przyznał też, że są to tylko pojedyncze przypadki. Co ciekawe, szwedzkie testy ujawniły bardzo różne wyniki, bo nawet znaleziono egzemplarz, który po akcji serwisowej miał lepsze osiągi.  Próby prowadzone w Skandynawii dotyczyły samochodów naprawionych w Szwecji, a tam akcji podlegało 75 tys. aut. Nawet jeżeli, jak twierdzą przedstawiciele Volkswagena, skargi na spadek osiągów dotyczą tylko 0,1 proc. klientów, to w skali 238 000 samochodów to już jest 238 egzemplarzy. Znając skuteczność amerykańskiego wymiaru sprawiedliwości w sprawach cywilnych, podobna grupa klientów, a być może większa, może domagać się roszczeń również za osiągi poniżej deklarowanych przez producenta.  Aby Volkswagen zachował twarz w tej sytuacji, będzie musiał poinformować klientów o tym, skąd pochodzą samochody i że należy się spodziewać gorszych parametrów silnika. Tak w razie czego, by nie wywołać skandalu pod tytułem: ”naprawione samochody to złom”. Nie zdziwilibyśmy się, gdyby właśnie w ten sposób amerykańska prasa tytułowała treści o tej tematyce. Przedstawiciele koncernu przyznają, że śledzą sytuację w tym zakresie i prawdopodobnie szykują się już do sprzedaży wielu aut, które obecnie są składowane na amerykańskich stadionach wyłączonych z użytku."
http://moto.wp.pl/polacy-chca-samochodow-elektrycznych-6080837939913857a,"Polacy chcą samochodów elektrycznych  Około 70 proc. ankietowanych popiera przedstawioną przez resort energii ideę budowy polskiego samochodu elektrycznego. Głównym argumentem przemawiającym za przesiadką ze spalinowego auta na napędzane prądem są potencjalne oszczędności podczas użytkowania. Ważnym bodźcem byłby system dofinansowania jego zakupu przez państwo. - Polacy popierają pomysł rozwoju branży samochodów elektrycznych. Ta idea zyskuje naprawdę duży poklask – przekonuje dr Adam Czarnecki, wiceprezes zarządu w firmie ARC Rynek i Opinia. – Myślę, że wynika to z kilku powodów. Po pierwsze, brakuje programów rozwojowych jednoczących Polaków wokół pewnej idei gospodarcze - przed wojną taką ideą była na przykład Gdynia, którą zbudowano w zasadzie od podstaw. Po drugie, Polacy zwracają uwagę na potencjalne oszczędności i w autach elektrycznych widzą ich źródło. Oceniają, że użytkowanie takiego pojazdu byłoby dużo tańsze od spalinowego. Na wniosek resortu energii, spółki energetyczne kontrolowane przez Skarb Państwa: PGE Polska Grupa Energetyczna, Energa, Enea oraz Tauron Polska Energia powołały spółkę ElectroMobility Poland, która ma się przyczynić do powstania systemu elektromobilności w Polsce, w tym rozpowszechnienia samochodów napędzanych prądem. Produkcja polskiego „elektrycznego Forda T” miałaby odbywać się w kraju. Za cel postawiono sobie produkcję miliona pojazdów na prąd w ciągu dekady. Jak wynika z ostatniego badania przeprowadzonego przez firmę analityczną ARC Rynek i Opinia na zlecenie Ministerstwa Energii, pozytywnie ten projekt ocenia 70 proc. badanych Polaków. Za najważniejsze argumenty przemawiające za zamianą tradycyjnego pojazdu na elektryczny większość uważa niskie koszty użytkowania (64 proc.) oraz długodystansowe ładowanie (55 proc.). – Zdaniem ankietowanych oszczędność powinna być związana głównie z możliwością tańszego przemieszczania się, ale także ewentualną dotacją i faktem, że takie auta byłyby produkowane w Polsce – przypuszcza dr Adam Czarnecki. – W związku z tym, ich zdaniem, oszczędność finansowa powinna być zauważalna. Z badania ARC Rynek i Opinia wynika również, że dla 28 proc. badanych Polaków przyjazny wpływ na środowisko naturalne takich pojazdów byłby jednym z trzech najważniejszych czynników zachęcających do wyboru elektrycznego auta. - Idea samochodów elektrycznych jest wiązana głównie z duchem ekologii, troską o środowisko, a ta kwestia nie jest tak istotna dla Polaków jak dla innych nacji i jest na dużo niższej pozycji potencjalnych zalet - wskazuje dr Adam Czarnecki. - Polacy są zorientowani przede wszystkim oszczędnościowo, szukają różnych możliwości, gdzie, co i w jaki sposób można pod tym względem zoptymalizować. Raczej w tym obszarze widzą szanse związane z samochodami elektrycznymi. Bardzo istotnym argumentem przemawiającym za przesiadką z tradycyjnego auta na elektryczne, zdaniem ankietowanych przez ARC Rynek i Opinia, byłoby dofinansowanie zakupu przez państwo, tak jak ma to miejsce między innymi w krajach Europy Zachodniej i Stanach Zjednoczonych. - Obecnie samochody hybrydowe, elektryczne i wodorowe są zdecydowanie droższe od aut spalinowych – wyjaśnia dr Adam Czarnecki. – W Polsce tak naprawdę wciąż nie ma żadnego wsparcia w zakupie, brakuje zachęcających do tego ulg finansowych. Pojawia się zatem obawa, że takie samochody będą po prostu drogie i niedostępne dla Polaków. Być może staną się popularnym produktem eksportowym, ale nie wiadomo, czy w kraju będzie na nie popyt ze względu na barierę wysokiej ceny zakupu. W 2015 roku na świecie sprzedano o 50 proc. aut elektrycznych więcej niż rok wcześniej. Zgodnie z przewidywaniami analityków w miarę upływu czasu ich cena powinna być niższa niż pojazdów spalinowych. Źródło: Newseria.pl Opr. Tomasz Budzik, Wirtualna Polska"
http://moto.wp.pl/nowe-samochody-elektryczne-volkswagena-w-cenie-spalinowych-6114448234563201a,"Nowe samochody elektryczne Volkswagena w cenie spalinowych? Samochody elektryczne mogą być sprzedawane w cenie aut spalinowych - tak przynajmniej twierdzi niemiecki koncern. Już niedługo w ofercie ma się pojawić kilka modeli elektrycznych, które mają zyskać popularność dzięki atrakcyjnym cenom. Jak Volkswagen chce tego dokonać? Tego do końca nie wiadomo. Podczas Salonu Samochodowego w Szanghaju, gdzie debiutował koncepcyjny Volkswagen I.D. Crozz, Christian Senger, odpowiedzialny za dział samochodów elektrycznych, powiedział, że niemiecka firma poczyniła znaczące kroki w kierunku zmniejszenia cen takich aut. – Oferowanie naszych elektrycznych samochodów w cenach zbliżonych do pojazdów z silnikami spalinowymi to duża zmiana – stwierdził Senger w rozmowie z ""Car Advice"". – Wykorzystujemy potrzebę odejścia od tradycyjnych samochodów z silnikami spalinowymi do zmiany wizerunku Volkswagena. Chodzi oczywiście o wizerunek mocno nadszarpnięty przez aferę związaną z oszukiwaniem podczas testów emisji spalin w silnikach Diesla. To właśnie z tego powodu Volkswagen mocno inwestuje w rozwój modeli hybrydowych i elektrycznych. Zgodnie planem niemiecki koncern chce najpóźniej w 2025 roku sprzedawać 2-3 mln elektrycznych samochodów rocznie. Może to być nawet 25 proc. całej globalnej sprzedaży w tym czasie. Jest to bardzo ambitny plan, ale ma w tym pomóc wprowadzenie do oferty ponad 30 całkowicie elektrycznych modeli. Dziś Volkswagen posiada w ofercie dwa modele na prąd – elektrycznego Golfa i Upa. Jednak w ostatnim czasie Niemcy pokazali trzy samochody koncepcyjne z serii I.D. – hatchbacka, busa i crossovera. Mają one zapowiadać całkowicie nowe auta elektryczne. To właśnie te modele mają kosztować tyle, co samochody spalinowe. Pozostaje pytanie, czy to w ogóle możliwe i na czym polegają te wyjątkowe oszczędności wymyślone przez Volkswagena? Niemiecka marka jeszcze tego nie zdradza i choć całość brzmi bardzo obiecująco, to należy podejść do tych obietnic ostrożnie i poczekać, aż faktycznie VW wprowadzi do oferty tanie ""elektryki""."
http://moto.wp.pl/polska-branza-motoryzacyjna-to-tez-innowacje-6114361012901505a,"Polska branża motoryzacyjna to też innowacje Krajowy przemysł motoryzacyjny kojarzy się często z montowniami samochodów zagranicznych marek. Okazuje się jednak, że nie brakuje w nim innowacyjności. Firmy z branży motoryzacyjnej otrzymają prawie 240 mln zł na realizację nowatorskich projektów. Narodowe Centrum Badań i Rozwoju ogłosiło wyniki I konkursu INNOMOTO. Merytoryczną ocenę pozytywnie przeszło 47 projektów. Otrzymają one dofinansowanie, którego łączna wartość wynosi ponad 238,2 mln zł. Wśród projektów wybranych do dofinansowania znajdują się m.in.: - skonstruowanie pojazdu modułowego o napędzie elektrycznym do transportu na obszarach miejskich i przemysłowych, - stworzenie autonomicznego systemu ładowania autobusów elektrycznych, - opracowanie nowego modelu samochodu osobowego w wersji elektrycznej w oparciu o nowatorską konstrukcję hybrydową, - stworzenie cyfrowego systemu zdalnego monitoringu i sterowania podzespołów pojazdów przeznaczonych do eksploatacji w platformach usług automatycznego wynajmu „car-sharing”, - prace nad innowacyjnymi wymiennikami ciepła dostosowanymi do pojazdów elektrycznych, - opracowanie przyjaznego dla środowiska procesu recyklingu i odzysku wyeksploatowanych opon wielkogabarytowych - stworzenie innowacyjnego systemu automatycznej kontroli wizualnej z wykorzystaniem sztucznej inteligencji do testowania podzespołów elektronicznych. W ramach I konkursu INNOMOTO złożono 87 wniosków o dofinansowanie na łączną kwotę w wysokości ponad 413 mln zł. Do pierwszego etapu oceny merytorycznej przeszły 84 wnioski, a do drugiego etapu - oceny panelowej - 54 wnioski. Ogłoszony we wrześniu 2016 roku nowy program sektorowy Narodowego Centrum Badań i Rozwoju ma wspierać tworzenie innowacyjnych rozwiązań dla branży motoryzacyjnej, a w efekcie wzrost konkurencyjności polskiego sektora motoryzacyjnego w perspektywie 2026 roku. Przedsiębiorcy mogli ubiegać się o blisko 16 mln zł dofinansowania, m.in. na stworzenie prototypów innowacyjnych aut, nowatorskich rozwiązań w obszarze elektromobilności czy inteligentnych systemów wspierających produkcję pojazdów. – Mamy ambicję, ale i odpowiednie narzędzia, by polska gospodarka rozwijała się w oparciu o technologie stworzone przez polskich wynalazców i inżynierów. Inwestując środki publiczne w rozwój perspektywicznych branż, kierujemy Polskę na drogę dynamicznego wzrostu, by uniknąć pułapki średniego rozwoju. Program sektorowy INNOMOTO, w którym w I edycji przeznaczyliśmy prawie 240 mln zł na realizację nowatorskich projektów, to jedna z szeregu inicjatyw, które zapewnią lepszą przyszłość kolejnym pokoleniom Polaków - mówi wicepremier, minister nauki i szkolnictwa wyższego Jarosław Gowin. - Współpracując z przedsiębiorcami precyzyjnie określiliśmy wyzwania stojące przed polskim sektorem motoryzacyjnym. Stawiając na innowacje współfinansujemy realizację projektów, które napędzą rozwój branży i pozwolą polskim firmom skutecznie rywalizować na dynamicznie rozwijającym się rynku motoryzacyjnym. Co istotne, udzielamy wsparcia zarówno producentom i konstruktorom pojazdów, jak i przedsiębiorcom tworzącym konkretne rozwiązania na potrzeby tej branży - podkreśla prof. Maciej Chorowski, dyrektor Narodowego Centrum Badań i Rozwoju. Szczegółowe informacje o wynikach I konkursu dostępne są na stronie NCBR."
http://moto.wp.pl/aeromobil-flying-car-latajacy-samochod-ze-slowacji-6114350782391937a,"AeroMobil Flying Car: latający samochód ze Słowacji Samochód jest dziś głównym środkiem transportu w Europie. Drogi są jednak coraz bardziej zatłoczone, a my chcemy poruszać się coraz szybciej. Jak wybrnąć z tej sytuacji? Jednym z pomysłów na przełamanie impasu jest latające auto. Taki właśnie pojazd zaprezentowali Słowacy. Zdaniem naszych południowych sąsiadów Flying Car firmy AeroMobil jest już gotowy do produkcji. Nie będzie jednak tani. Aeromobil to odpowiedź na wszechobecne korki. Dwumiejscowy samochód posiada rozsuwane skrzydła, dzięki którym pojazd gotowy jest do lotu w trzy minuty. Sercem Flying Cara jest dwulitrowy silnik benzynowy pracujący w układzie bokser. Współpracuje on z motorem elektrycznym, który podczas jazdy po drogach napędza przednie koła. Kierowca i pilot w jednym dysponuje mocą 300 KM. Dzięki 90-litrowemu zbiornikowi paliwa pojazd może przejechać około 700 km. W powietrzu zasięg zwiększa się do 750 km. Nowość firmy Aeromobil na ziemi rozpędza się do 160 km/h. W powietrzu okazuje się jednak znacznie szybsza. Projektowana prędkość przelotowa wynosi 259 km/h, a podczas nurkowania Flying Car może osiągnąć 360 km/h.  Są jednak także ograniczenia. AeroMobil może zabrać na pokład dwoje ludzi (w tym pilota) i podręczny ładunek. Całość nie może jednak ważyć więcej niż 240 kg. Potrzebny jest też pas startowy. Jego minimalna długość to 397 metrów. Wysokość 15 metrów, zapewniającą bezpieczne pokonanie zabudowy indywidualnej, osiąga po 595 metrach od miejsca, w którym rozpoczął się rozbieg. Użytkownik Flying Cara musi być posiadaczem prawa jazdy i licencji pilota. AeroMobil Flying Car ma kosztować 1,2-1,5 miliona euro. Dostawy do klientów mają się rozpocząć w 2020 roku. W pierwszej fazie zaplanowano produkcję 500 sztuk. Czy znajdzie nabywców? Sprzedaży pojazdu nie ułatwi fakt, że poprzedni prototyp - AeroMobil 3.0 - podczas lotu testowego w 2015 r. rozbił się wraz z jego konstruktorem Stefanem Kleinem na pokładzie. Mężczyźnie udało się wyjść z wypadku bez szwanku. Słowacy będą też mieli konkurencję. Inny latający samochód zaprezentowano w lutym 2017 roku. PAL-V Liberty to wiatrakowiec, a więc forma pośrednia pomiędzy śmigłowcem a samolotem. Pojazd zabiera na pokład dwie osoby. Jego sucha masa wynosi 664 kg, a maksymalna masa umożliwiająca oderwanie się od ziemi to 910 kg. Do stulitrowego baku nalewa się benzynę 95 lub 98. W trybie drogowym pojazd ma 4 m długości, 2 m szerokości i 1,7 m wysokości. Na asfalcie potrafi rozpędzić się do 160 km/h, a przyspieszenie od 0 do 100 km/h zajmuje mu około 9 sekund. Średnie spalanie na dystansie 100 km ma wynosić 7,6 l, a zasięg - ma przekraczać 1,3 tys. km. Jeśli zechcemy odbić się od ziemi, pojazd musi się rozłożyć. Ma wówczas 6,1 m długości, 2 m szerokości i 3,2 m wysokości. Średnica śmigła wynosi zaś 10,75 m. Po przejechaniu 330 metrów PAL-V może wzbić się w powietrze. Tu jego maksymalna prędkość wynosi 180 km/h, ale najbardziej ekonomiczna to 140 km/h. Dwustukonny silnik PAL-V pozwala na osiągnięcie pułapu 3500 m i pokonanie w powietrzu 400 km z zachowaniem półgodzinnej rezerwy. Spalanie wynosi 26 l na godzinę. Można już zapisać się na listę przyszłych posiadaczy latającego samochodu PAL-V. Za cenę 299 tys. euro można stać się właścicielem modelu podstawowego (PAL-V Liberty Sport), a wydając 499 tys. euro - wersji PAL-V Liberty Pioneer Edition, czyli pojazdu w pełnej opcji z indywidualnym wykończeniem z zewnątrz i w środku. Pierwsze dostawy mają zacząć się pod koniec 2018 roku. Inny pomysł na połączenie jazdy i latania ma Airbus. Razem ze studiem Italdesign stworzył on koncept latającego samochodu. Pop.Up to modułowy pojazd, który może jeździć po ulicach jako małe miejskie auto, ale może też odłączyć się od podwozia z kołami i polecieć do celu. Projekt Airbusa i Italdesign składa się z trzech elementów – kabiny, układu jezdnego z kołami i modułu umożliwiającego lot. Przedział pasażerski może być zespolony do podwozia, dzięki czemu może normalnie jeździć po ulicach, lub zostać „przejęty” przez zestaw czterech śmigieł pozwalających na lot. Pop.Up ma działać na podobnej zasadzie jak wypożyczalnie miejskich samochodów. Pojazd będzie zamawiany przez specjalną aplikację, która automatycznie zaproponuje najlepszy sposób dotarcia do celu – zależny od tego, czy pasażerowi bardziej zależy na czasie czy na cenie. Będzie to też uzależnione od aktualnej sytuacji na ulicach. Naziemny moduł posiada napęd elektryczny o mocy 80 KM. Maksymalna prędkość do 100 km/h, a zasięg ma wynieść 130 km. Ładowanie w specjalnym punkcie zajmie 15 minut. Parametry modułu powietrznego są podobne. Co prawda moc to 182 KM, ale czas ładowania i prędkość maksymalna są identyczne. Mniejszy jest za to zasięg, który bez obciążenia określono na 100 km. Całość ma działać autonomicznie, co oznacza, że po skorzystaniu z Pop.Up moduły same udadzą się do stacji ładowania."
http://moto.wp.pl/od-poniedzialku-sprawdzimy-liczbe-punktow-karnych-przez-internet-6114034053097601a,"Od poniedziałku sprawdzimy liczbę punktów karnych przez internet Wszystko jest gotowe i 24 kwietnia rusza rządowy serwis, dzięki któremu każdy kierowca będzie mógł sprawdzić liczbę punktów karnych na swoim koncie. Funkcjonalność będzie darmowa. - Usługa startuje o północy z niedzieli na poniedziałek - mówi Wirtualnej Polsce Igor Ryciak z Centralnego Ośrodka Informatyki. - Liczbę punktów karnych będzie można sprawdzić, odwiedzając stronę www.obywatel.gov.pl. Na razie w bazie będą mogli się odnaleźć tylko ci kierowcy, którzy mają na swoim koncie od 1 do 23 punktów karnych. Jest tak dlatego, że początkowo usługa korzystać będzie z danych zgromadzonych w Krajowym Systemie Informacji Policji, a ten rejestr ma takie ograniczenia – informuje Igor Ryciak. By uzyskać informację na temat zgromadzonych na koncie punktów karnych, trzeba będzie posiadać profil zaufany. PZ założyć można na trzy sposoby. Osoby, które korzystają z bankowości elektronicznej, mogą zrobić to, logując się na swoje konto i wypełniając formularz wniosku o założenie profilu zaufanego. Innym sposobem jest złożenie wniosku na stronie pz.gov.pl w zakładce „zarejestruj konto"", a następnie potwierdzenie w wybranym urzędzie swojej tożsamości. Samodzielnie profil zaufany mogą założyć posiadacze certyfikatów kwalifikowanych. Również odbywa się to za pośrednictwem strony pz.gov.pl. Obecnie możliwość sprawdzenia stanu konta punktów karnych możliwa jest tylko na komendzie policji. W internecie działają jednak oszuści. Łatwo znaleźć fałszywe strony, na których obiecuje się dostęp do danych. W rzeczywistości to inicjatywy nieuczciwych ludzi, które obliczone są na wyłudzenie danych osobowych lub skłonienie użytkownika do wyrażenia zgody na otrzymywanie wysoko płatnych SMS-ów. - Wszyscy kierowcy, także ci, którzy nie mają na koncie punktów karnych, odnajdą się w usłudze od czerwca 2018 roku, kiedy uruchomiona zostanie Centralna Ewidencja Pojazdów i Kierowców 2.0 - dodaje Igor Ryciak. Debiut CEPiK-u 2.0 otworzy też drogę do zaoferowania użytkownikom wcześniej planowanych funkcjonalności, których nie udało się zaoferować ze względu na przeszkody techniczne. Od dawna w planach jest usługa przypominania SMS-em o zbliżającym się terminie obowiązkowego przeglądu posiadanego pojazdu. To o tyle ważne, że w planach jest zaostrzenie przepisów o kontroli technicznej dla spóźniających się z tym obowiązkiem zmotoryzowanych. Planowana jest także usługa przypomnienia o terminie końca polisy OC, a dla pracodawców możliwość sprawdzenia przez internet, czy pracownik posiada prawo jazdy kategorii, która jest potrzebna do wykonywanych przez niego obowiązków. Pozwoli to także na sprawdzenie przez pracodawcę, czy pracownikowi nie zatrzymano prawa jazdy - na przykład za przekroczenie prędkości w terenie zabudowanym. Poręczne narzędzie zyskać mają również kandydaci na kierowców. Wybierając szkołę jazdy, będą mogli kierować się dostępną na rządowych stronach statystyką zdawalności ich klientów.  Uruchomienie CEPiK-u 2.0 sprawi również, że z technicznego punktu widzenia możliwe będzie przeprowadzenie kilku ważnych dla kierowców zmian w przepisach. Już w styczniu 2013 roku  wżycie miały wejść przepisy zmieniające sposób redukowania punktów karnych. W myśl tamtych przepisów miało być to możliwe dopiero po przekroczeniu 24 punktów karnych. Szkolenie – znacznie obszerniejsze niż obecnie – miało likwidować wszystkie punkty na koncie. Następnie kierowca przez kolejne pięć lat nie mógłby brać udziału w takim kursie, więc przekroczenie granicy 24 punktów karnych w ciągu roku oznaczałoby utratę prawa jazdy. W tym samym czasie planowano również zmianę przepisów dotyczących młodych kierowców. Miał zostać wprowadzony dwuletni okres próbny, w którym popełnianie przewinień szybciej doprowadzi do utraty prawa jazdy. Przez osiem miesięcy od uzyskania prawa jazdy młodych kierowców miały obowiązywać niższe limity dopuszczalnych prędkości - 50 km/h w terenie zabudowanym niezależnie od znaków podwyższających tę wartość, 80 km/h w terenie niezabudowanym i 100 km/h na autostradach i drogach ekspresowych. W ciągu ośmiu miesięcy od zaliczenia egzaminu kierowcy mieli również być zobowiązani do przejścia dodatkowych, płatnych kursów praktycznych i teoretycznych. Czas pokaże, czy po debiucie CEPiK-u 2.0 wrócą odłożone wcześniej na półkę pomysły dotyczące nowych usług i przepisów. Jest to jednak bardzo prawdopodobne. Rozwiązania te miały podnieść bezpieczeństwo na drogach, a to w Polsce należy do najniższych spośród europejskich państw."
http://moto.wp.pl/solaris-rusza-na-podboj-indii-6036895317595265a,"Solaris rusza na podbój Indii  Polski producent pojazdów komunikacji miejskiej Solaris Bus & Coach stworzył joint venture z JBM Auto. Przedmiotem umowy, której szczegóły na razie nie zostały ujawnione, jest produkcja autobusów elektrycznych i hybrydowych na rynek indyjski. Jest to kolejny zagraniczny sukces polskiej firmy. Solarisy jeżdżą nie tylko po naszych rodzimych miastach, ale też w wielu innych krajach na świecie - m.in. we Włoszech, w Szwajcarii, Izrealu, Norwegii czy na Łotwie. W ostatnim czasie spółka dopracowuje ekologiczne wersje swoich modeli, a więc autobusy elektryczne i hybrydowe. To właśnie takie pojazdy zdaniem wielu ekspertów są przyszłością miejskiej komunikacji, więc nic dziwnego, że również w Indiach stawia się na taką właśnie technologię. sj"
http://moto.wp.pl/elektryczny-solaris-urbino-autobusem-roku-2017-6036893502379137a,"Elektryczny Solaris Urbino autobusem roku 2017  Najlepszym autobusem miejskim roku 2017 został elektryczny Solaris Urbino. To pierwszy taki tytuł dla polskiego producenta i jednocześnie pierwsza w historii tego konkursu nagroda dla pojazdu bateryjnego. Uroczyste wręczenie statuetki „Bus of the Year” odbędzie się 21 września podczas targów pojazdów użytkowych IAA w Hanowerze. Do rywalizacji o tytuł najlepszego przystąpiło pięć pojazdów marek: Ebusco, Irizar, Van Hool, Solaris oraz Mercedes. Czterech pierwszych producentów stanęło w szranki prezentując autobusy elektryczne, Mercedes wystawił natomiast pojazd napędzany gazem ziemnym (CNG). Nowy Solaris Urbino 12 electric, który podlegał ocenie członków jury z 20 państw, został wyposażony w baterie o pojemności 240 kWh. W autobusie zamontowano dwa systemy ładowania: z wykorzystaniem pantografu, np. w trakcie postoju na przystankach, lub poprzez kabel z ładowarki znajdującej się na terenie zajezdni autobusowej. Podczas konkursu w Brukseli bateryjny Solaris był ładowany za pomocą ładowarki nowej generacji o mocy wyjściowej 80 kW, opracowanej i wyprodukowanej przez firmę Ekoenergetyka - Polska. Mobilna ładowarka typu plug-in została podłączona do specjalnie przygotowanego w tym celu słupa z pantografem. Dzięki temu zasięg elektrycznego Urbino jest w praktyce nieograniczony. Podczas kilkudniowych testów rygorystycznej ocenie członków jury podlegały zarówno cechy mierzalne, takie jak: przyspieszenie, droga hamowania, poziom drgań i hałasu, ale także subiektywne odczucia z jazdy. Oceniający wcielali się zarówno w role kierowców, jak i pasażerów. Zadanie nie było łatwe, tym bardziej, że po raz pierwszy musieli oni recenzować tak dużą liczbę pojazdów elektrycznych z akumulatorami. – Od 2001 roku produkujemy trolejbusy, a od roku 2011 autobusy bateryjne. Te ostatnie jeżdżą już w kilkudziesięciu europejskich miastach. Są wyposażone w różnego rodzaju baterie i systemy ładowania, a ich operacyjność może wynosić 24 godziny na dobę. Zastosowane w pojazdach rozwiązania zależą od oczekiwań naszych klientów. Uważamy, że autobusy elektryczne są przyszłością komunikacji miejskiej. Z pewnością nie zastąpią całkowicie innych pojazdów stosowanych w transporcie publicznym, ale są ich doskonałym, całkowicie bezemisyjnym i niezwykle cichym dopełnieniem – powiedział dr Andreas Strecker, Prezes Zarządu Solaris Bus & Coach S.A. sj  Pełne autobusy? BlaBlaCar jest świetną alternatywą. Zaloguj się i sprawdź!"
http://moto.wp.pl/autobusy-solaris-beda-jezdzic-w-holandii-6114007415249025a,"Autobusy Solaris będą jeździć w Holandii Polski Solaris odnosi kolejne sukcesy. 40 autobusów wyprodukowanych pod Poznaniem trafi do holenderskiego regionu Amstelland-Meerlanden. To pierwszy kontrakt Solarisa na tym rynku. Umowa została podpisana na 40 przegubowych autobusów Urbino 18, które zostały zamówione przez firmę Connexxion. Będąca własnością Trandev spółka jest jedną z największych w Holandii zapewniających usługi z zakresu transportu publicznego. Zamówione pojazdy to autobusy przegubowe, zaopatrzone w dobrze znaną, holenderską jednostkę napędową firmy DAF, spełniającą normy czystości spalin Euro 6. Nowe Solarisy Urbino 18 będą używane w holenderskim regionie Amstelland-Meerlanden, wewnątrz tak zwanego systemu transportu publicznego R-net. – To, że zdobyliśmy zamówienie na hermetycznym rynku holenderskim, jest dla nas nadzwyczajnym i bardzo ważnym osiągnięciem. Możemy zapewnić pasażerów R-net i Connexxion, że dostarczymy pojazdy o najwyższym standardzie jakości i bezpieczeństwa – powiedział Zbigniew Palenica, Wiceprezes Solaris Bus & Coach SA odpowiedzialny za Sprzedaż i Pojazdy Szynowe. Działająca pod nazwą Solaris firma produkuje autobusy od 2001 roku i od tego czasu stała się prawdziwym hitem eksportowym naszego kraju. Polskie pojazdy jeżdżą już w 30 krajach na całym świecie, a wraz z Holandią i Luksemburgiem, który też niedawno podpisał umowę, liczba ta wzrośnie do 32. Jeszcze bardziej imponująco wygląda łączna liczba wyprodukowanych autobusów. Powstało ich już blisko 15 tys. i jeżdżą po ulicach ponad 600 miast świata. Początkowo większość Solarisów trafiało na ulice polskich miast, ale w ostatnich latach eksport stanowił zdecydowaną większość sprzedanych pojazdów. Można je spotkać między innymi w Zjednoczonych Emiratach Arabskich i na francuskiej wyspie Reunion znajdującej się na Oceanie Indyjskim. Solaris Bus & Couch nie tylko oferuje autobusy o napędzie tradycyjnym, ale pracuje również nad modelami elektrycznymi czy takimi, które posiadają ogniwa paliwowe zasilane wodorem. Właśnie ta innowacyjność ma zapewnić polskiej firmie dalsze sukcesy."
http://moto.wp.pl/remont-na-autostradzie-a4-do-polowy-czerwca-6113994878084737a,"Remont na autostradzie A4 do połowy czerwca Rusza przebudowa kilometrowego odcinka autostrady A4 w okolicach Staniątek pomiędzy Krakowem a Tarnowem. Po skończeniu prac znikną nierówności na jezdni i ograniczenie prędkości. Przebudowa obejmie fragment autostrady z poszerzeniem nawierzchni, na którym planowany był manualny punkt poboru opłat. Ten jednak nigdy nie powstał, gdyż państwo zrewidowało swój plan rozwoju metod płatności za autostrady, rezygnując z budowy nowych bramek. Problemem w tym miejscu jest również nawierzchnia. Nierówna jezdnia wymusiła na zarządcy autostrady ograniczenie prędkości na tym odcinku do 100 km/h. Po remoncie w okolicach Staniątek nie trzeba będzie zwalniać.  - W ramach prac zostaną zlikwidowane nierówności na jezdni autostrady A4. Natomiast plac, który pierwotnie przeznaczony był pod punkt poboru opłat, nie będzie zlikwidowany, ale zmieniony w parking przeznaczony na potrzeby służb ratowniczych i porządkowych - mówi Iwona Mikrut-Purchla, rzecznik prasowa krakowskiego oddziału Generalnej Dyrekcji Dróg Krajowych i Autostrad. - Wyznaczono już objazdy, którymi jeżdżą kierowcy. Ruch na odcinku A4, który będzie remontowany, został wstrzymany. Prace jednak jeszcze nie ruszyły ze względu na nieustabilizowaną pogodę. Jeśli warunki atmosferyczne pozwolą, wykonawca rozpocznie remont po południu - dodaje Iwona Mikrut-Purchla. Ruch na A4 w Staniątkach, zarówno w kierunku Tarnowa jak i Krakowa, odbywa się dwoma pasami, jednak innymi niż do tej pory. Kierowcy jeżdżą przez pusty plac punktu poboru opłat, na którym zaaranżowano pasy ruchu. Obowiązuje ograniczenie prędkości do 80 km/godz. Jezdnie A4 zostały wyłączone z ruchu i na nich prowadzone są prace. Taka sytuacja potrwa do 4 maja 2017 r. Od 4 maja do 22 maja 2017 r. ruch od strony Tarnowa w kierunku Krakowa będzie odbywał się tylko jednym pasem. Ruch z Krakowa w kierunku Tarnowa dwoma pasami. W związku z tymi utrudnieniami postawione zostaną dodatkowe tablice informacyjne o możliwości objazdu drogą krajową nr 94. Od 22 maja do 6 czerwca ruch na A4 w obydwu kierunkach odbywał się będzie dwoma pasami, ale cały czas po placu poboru opłat. Od 7 czerwca na pięć dni na odcinku ok. 200 metrów do jednego pasa ruchu będzie zwężona jezdnia od Tarnowa w kierunku Krakowa. Na jezdni kierunku Kraków - Tarnów dostępne dla ruchu pozostaną dwa pasy.  Zakończenie wszystkich prac przewidywane jest na połowę czerwca 2017 r."
http://moto.wp.pl/mercedes-klasy-s-w-nowej-wersji-6113711790679681a,"Mercedes Klasy S w nowej wersji Ten model od lat stanowi wzór, do którego porównuje się flagowe modele producentów skierowane do zamożnych klientów. Podczas salonu samochodowego w Szanghaju Mercedes zaprezentował odświeżoną wersję Klasy S. Pod maską samochodu zadebiutowały również nowe silniki. Pod względem wyglądu, jak można było się spodziewać, nie nastąpiły daleko idące zmiany. W końcu klienci gotowi kupić limuzyny w kwestii estetyki zwykle cenią konserwatyzm. Z przodu pojawiły się nowe reflektory z harmonijnie zaprojektowanymi światłami LED do jazdy dziennej i zmienił się wzór zderzaka wraz z kształtem wlotów powietrza. Z tyłu zmieniono nieco wygląd świateł. Kształt pokrywy bagażnika pozostał bez zmian. Niewielkie różnice dotyczą również szczegółów wyglądu zaprezentowanych w Szanghaju odmian AMG i Pullman. We wnętrzu Klasy S również nie nastąpiła rewolucja. Trójramienna kierownica zastąpiła wolant o dwóch ramionach z poprzedniej wersji limuzyny. Przed oczami kierowcy swoje miejsce znalazły dwa ekrany o przekątnej 12,3 cala. Dzięki zastosowaniu nowego systemu przyrządów na kierownicy można obsługiwać wszystkie ważne funkcje samochodu bez odrywania od niej rąk. Wykorzystują one technologię dotykową i przypominają rozwiązania znane z telefonów. Do obsługi komputera pokładowego służy również dotykowy pad w środkowej konsoli. Kabinę pasażerską oświetlają LED-y, które mogą pracować w 64 trybach kolorystycznych. Kierowca lub pasażer samochodu może wybrać jeden z programów zapewniających wprowadzenie w odpowiedni nastrój. Dzieje się to za sprawą odpowiedniej kombinacji podświetlenia kabiny pasażerskiej, wykorzystania systemu masażu w fotelach, muzyki i kompozycji zapachowej. Podczas salonu samochodowego w Szanghaju Klasę S zaprezentowano również w wersjach dla osób ceniących wyższe osiągi. Mercedes-AMG S 63 4MATIC+ dysponuje jednostką V8 o mocy 603 KM i ma odznaczać się średnim spalaniem na poziomie 8,9 l/100 km. Mercedes-AMG S 65 katalogowo spala 11,9 l/100 km, ale w zamian, dzięki mocy 621 KM generowanych z silnika V12, obiecuje przyspieszenie do 100 km/h w zaledwie 3,4 s. Wśród nowych jednostek Mercedesa jest też trzylitrowy silnik V6 o mocy 362 KM oraz podwójnie doładowany silnik o pojemności 4,0 l i mocy 463 KM. Ten drugi będzie podstawową jednostką w modelu S560 oraz Maybach. Planowana jest również hybryda plug-in z zasięgiem 50 km bez użycia jednostki spalinowej. Najważniejsza zmiana w odświeżonej Klasie S dotyczy jednak elektroniki. Limuzynę wyposażono oczywiście w system śledzenia stanu nawierzchni, dzięki któremu zawieszenie przygotowane jest na nierówności, ale istotą nowego flagowca Mercedesa jest system wyręczający kierowcę podczas jazdy. Poprawione systemy śledzenia sytuacji na drodze monitorują przestrzeń na 250 m przed pojazdem. Dzięki temu kierowca może puścić kierownicę także poza autostradą. Komputer pokładowy do oceny właściwego toru i prędkości jazdy wykorzystuje także dane z map nawigacji. Dzięki temu samochodu nie zaskoczy ostry, ślepy zakręt. Samochód dysponuje oczywiście systemem rozpoznawania znaków drogowych, by automatycznie dostosowywać prędkość jazdy do aktualnych wskazań. Jak deklaruje producent, to najbardziej zaawansowany tryb autonomicznej jazdy w seryjnym samochodzie.  W trybie zwykłej jazdy o bezpieczeństwo podróżnych dba system Active Emergency Stop Assist. W razie podejrzenia, że kierowca zasnął lub stracił przytomność, samochód łagodnie zatrzyma samochód, by uniknąć ewentualnego wypadku. Mercedes nie ujawnił jeszcze cennika odświeżonej Klasy S."
http://moto.wp.pl/posel-pis-u-zdobyl-prawo-jazdy-nielegalnie-6113657649453185a,"Poseł PiS-u zdobył prawo jazdy nielegalnie? „Gazeta Zamojska” zarzuca posłowi Prawa i Sprawiedliwości nielegalne zdobycie prawa jazdy kategorii B i C. Sprawa wiąże się z aferą łapówkarską w Biłgoraju. Zdaniem „Gazety Zamojskiej” Piotr Olszówka, obecnie poseł PiS-u, w 2011 roku zdobył prawo jazdy na dwie kategorie bez zaliczenia egzaminu. Polityk miał w tym celu wręczyć łapówkę Krzysztofowi L., urzędnikowi starostwa powiatowego w Biłgoraju, którego miał znać na gruncie towarzyskim.  - W zamojskiej prokuraturze zostało wszczęte śledztwo w sprawie łapówek - powiedziała Wirtualnej Polsce Joanna Klimek, pełniąca obowiązki oficera prasowego komendanta powiatowego policji w Biłgoraju. Policjantka odmówiła jednak dalszego komentarza i odpowiedzi na pytanie, czy wśród dowodów zgromadzonych przez policję są takie, które obciążają posła.  Zdaniem Prokuratury Okręgowej w Zamościu łapówkarski proceder w Biłgoraju trwał od września 2011 roku do stycznia 2015 roku. Nim policji i prokuraturze udało się rozbić przestępczą siatkę, za nielegalne zdobycie prawa jazdy zapłaciło 175 osób. Krzysztofowi L. postawiono 791 zarzutów – w tym fałszowania dokumentów i posługiwania się nimi. W sprawę zamieszanych było również 12 innych osób.  Oprócz wydawania praw jazdy bez zdania egzaminu grupa zajmowała się także oddawaniem praw jazdy kierowcom, którym dokument został zatrzymany przez policję. Po zapłaceniu łapówki kierowca otrzymywał z powrotem prawo jazdy, a jego dane nie trafiały dalej. „Gazeta Zamojska” twierdzi, że komendant biłgorajskiej policji przesłał do komendanta wojewódzkiego w Lublinie wniosek o podjęcie działań, które doprowadzą do uchylenia immunitetu poselskiego Piotra Olszówki. Lubelska policja jednak zaprzecza. - Takiego wniosku nie ma i nie będzie - stwierdza Andrzej Fijołek z biura prasowego komendanta wojewódzkiego policji w Lublinie. - Droga czynności mających na celu uchylenie immunitetu poselskiego wiedzie po coraz wyższych szczeblach policji, ale w sprawach o wykroczenia. W sprawach o przestępstwo z takim wnioskiem może wystąpić prokuratura - dodaje. - Sprawa afery łapówkarskiej w Biłgoraju została zakończona w grudniu 2016 roku postawieniem zarzutów, teraz analizujemy jeszcze dokumenty w sprawach poszczególnych kierowców. Jednym z nich jest obecny poseł Piotr Olszówka - powiedział Wirtualnej Polsce Bartosz Wójcik, naczelnik wydziału śledczego Prokuratury Okręgowej w Zamościu. - Na razie nie ma decyzji o postawieniu zarzutów czy wniosku o uchylenie immunitetu. - Obecnie postępowanie prowadzone jest w sprawie posła, nie przeciwko niemu. Badamy dokumentację, przesłuchamy świadków. Wynik śledztwa przesądzi o tym, czy zostaną postawione zarzuty. Taką decyzję podejmiemy w ciągu kilku tygodni - dodaje Bartosz Wójcik. W publicznych wypowiedziach poseł Prawa i Sprawiedliwości zaprzecza, że brał udział w przestępczym procederze. W chwili pisania artykułu próby skontaktowania się z Piotrem Olszówką nie powiodły się, a jego biuro poselskie nie odpowiedziało na zadane przez nas pytania."
http://moto.wp.pl/szykuje-sie-zmiana-w-egzaminach-na-prawo-jazdy-bedzie-latwiej-zdac-6101635187901057a,"Szykuje się zmiana w egzaminach na prawo jazdy. Będzie łatwiej zdać? Oblewanie kandydatów na kierowców jest dziś dla WORD-ów po prostu opłacalne. To doprowadza do sytuacji, że im więcej osób nie zda egzaminu, tym więcej pieniędzy zarobi ośrodek ruchu drogowego. PiS chce zakończyć tę patologię, zmieniając zasady finansowania placówek. Sprawę poruszała już w 2015 roku Najwyższa Izba Kontroli, która sprawdzała wojewódzkie ośrodki ruchu drogowego. W wyniku kontroli stwierdzono, że blisko 90 proc. przychodów WORD-ów pochodzi z opłat za egzaminy. Zatem zależność jest prosta – im więcej osób powtarza egzamin, tym ośrodek zarabia więcej pieniędzy, a więc taka praktyka jest opłacalna. Jak zauważył NIK w swoim raporcie, jest to sytuacja patologiczna, którą należy zmienić. Rozwiązanie tego problemu zaproponował PiS. Partia rządząca chce, aby pieniądze za egzaminy trafiały do budżetu państwa. Natomiast WORD-y byłyby finansowane przez Ministerstwo Infrastruktury lub wojewodów. Ośrodki musiałyby przy tym przygotowywać budżety. Dałoby to większą kontrolę nad ich wydatkami, a do tego oblewanie kandydatów na kierowców przestałoby być sposobem na większy zarobek. Jak łatwo się domyślić, zmiany chwalone są przez ekspertów i przyszłych kierowców, ale już przedstawiciele WORD-ów narzekają na odbieranie im niezależności. Sposób finansowania to najważniejsza, ale nie jedyna zmiana proponowana przez PiS. Oprócz tego egzaminy mogłyby być przeprowadzane nie tylko w WORD-ach, ale też w szkołach jazdy, które posiadają taką samą infrastrukturę. Miałoby to dodatkowo skrócić czas oczekiwania na egzamin. Proponowane jest też wprowadzenie niezależnego przydzielania egzaminatorów. Chodzi o to, aby egzamin był przeprowadzany przez losową osobę (wybieraną odgórnie np. przez system komputerowy), co odbierze WORD-om możliwość przydzielania konkretnym kandydatom na kierowców konkretnych osób. Dziś dla najpopularniejszego prawa jazdy kategorii B opłata za egzamin teoretyczny to 30 zł, a za praktyczny 140 zł. Obecnie Polska ma jeden z najniższych wskaźników zdawalności w Europie i wynosi on 34,5 proc. Nowe przepisy mogą to zmienić."
http://moto.wp.pl/trzy-egzaminy-na-prawo-jazdy-jednego-dnia-przepisy-tego-nie-zabraniaja-6111532269324417a,"Trzy egzaminy na prawo jazdy jednego dnia – przepisy tego nie zabraniają Nawet trzykrotnie jednego dnia można podejść do egzaminu na prawo jazdy w Łomży. Władze ośrodka egzaminacyjnego twierdzą, że przepisy tego nie zabraniają, więc wielu kursantów korzysta. Dla przyszłych kierowców to duże udogodnienie, zwłaszcza jeśli na egzamin przyjeżdżają nawet z Gdańska lub ze Szczecina. Wśród kursantów panuje przekonanie, że to właśnie w Łomży najłatwiej zdać egzamin na prawo jazdy. Informacje te potwierdzają statystyki. Nie powinno być to niespodzianką. Nie chodzi tu raczej o szczególnie przychylnych egzaminatorów, tylko o to, że w mniejszym mieście jest po prostu łatwiej. Jednak zdawanie w Łomży ma też inną zaletę – jeśli kandydat na kierowcę obleje, to ma szansę na powtórkę jeszcze tego samego dnia. Gdy tylko jest dostępny wolny termin, to nie ma z tym problemu, a rekordziści w ciągu jednego dnia podchodzą do egzaminu nawet trzykrotnie. Jest to wygodne szczególnie dla licznych przyjezdnych, którzy od razu mogą dostać drugą szansę. – Nie ma żadnego przepisu, który by jasno określał, że egzamin na prawo jazdy może być zdawany w jakimś określonym terminie – tłumaczy dyrektor łomżyńskiego WORD-u Cezary Kisiel. W Polsce działa prawie 60 ośrodków egzaminacyjnych, co daje kursantom spory wybór. Nie ma żadnego obowiązku zdawania na prawo jazdy tam, gdzie przechodziło się szkolenie. Co więcej, część teoretyczną i praktyczną można zaliczać w różnych miejscach, a nawet po nieudanych próbach podczas jazdy w jednym ośrodku, później swoich sił można spróbować w innym miejscu. Trzeba wtedy tylko zgłosić taką decyzję w ośrodku, gdzie zdawało się wcześniej. Z takiej zmiany miejsca egzaminu często korzystają właśnie osoby, które wcześniej miały problem ze zdaniem w swoim mieście. Udają się wtedy do mniejszych miast. Wystarczy rzut oka na statystyki zdawalności, aby zobaczyć, że oprócz wspomnianej Łomży część praktyczną łatwiej zaliczyć np. w Ostrołęce, Słupsku czy Suwałkach. Za to w Katowicach, Częstochowie czy Wrocławiu jest zdecydowanie trudniej. Oczywiście są wyjątki od tej reguły, jak np. Piła, gdzie zdawalność jest ok. dwa razy gorsza niż w Suwałkach. Nic zatem dziwnego, że kandydaci na kierowców chętnie jadą do innych miejscowości, tym bardziej że możliwe jest kilkukrotne podejście do egzaminu tego samego dnia."
http://moto.wp.pl/polska-nawigacja-za-300-zl-czy-warto-ja-kupic-6080840398344833a,"Polska nawigacja za 300 zł. Czy warto ją kupić?  Rynek urządzeń i aplikacji nawigacyjnych przeżywa rozkwit, przez co wybór nawigacji samochodowej jest dość trudny. Sprawdziliśmy jedną z najtańszych opcji polskiego producenta, czyli nawigację Smart SG 720.  Wszystkich, którzy używają map Google''a w smartfonach dziwi fakt, że niektórzy decydują się na zakup urządzeń nawigacyjnych. Jednak nadal wiele osób woli używać tradycyjnych telefonów lub nie posiada pakietów danych internetowych. Specjalnie dla nich polski producent nawigacji ma kilka urządzeń. Jednym z nich jest Smart SG 720 kosztujące około 300 złotych. Co oferuje taki sprzęt? Niewątpliwym plusem jest niska cena zakupu i możliwość bezpłatnego aktualizowania map. Do tej pory niektórzy producenci samochodów żądają kilkuset złotych za aktualizację wbudowanej nawigacji, a tu nie musimy się o to martwić. Jeśli już zaktualizujemy urządzenie, mamy do czynienia z dość dokładnymi mapami. Dodatkowo urządzenie informuje nas o fotoradarach (te dane są aktualizowane razem z mapami).   Smart SG 720 - galeria zdjęć   System zaczyna działać chwilę po uruchomieniu urządzenia. Cały interfejs nawigacji jest przejrzysty i działa intuicyjnie. Wyświetlacz jest precyzyjny, dzięki czemu nie ma problemu z wprowadzaniem danych – zawsze trafiamy w przyciski, w które chcemy trafić. Warto podkreślić, że wyświetlacz działa płynnie i dobrze reaguje na dotyk. Godny pochwały jest też sposób, w jaki SG 720 pokazuje odległość do kolejnego manewru. Dokładność, z jaką pokazuje miejsce skrętu czy zawracania jest podawana precyzyjnie co do kilku metrów (a nie setek metrów), co znacznie ułatwia jazdę w mieście. Zawsze wiemy, w którą uliczkę lub zjazd mamy wjechać. Problemy pojawiają się, jeśli używamy nawigacji w słoneczny dzień. Ekran niestety zdradza, że jest niskiej jakości i czasem trudno coś z niego odczytać. Oprócz tego bateria zastosowana w urządzeniu jest zbyt słaba. Po odłączeniu od zasilania działa przez około godzinę, a jeśli sygnał GPS jest słaby, to czas działania na baterii jeszcze się skraca. Trasy mają nierealny czas przejazdów. Gdy poruszaliśmy się po zatłoczonym mieście, nawigacja pokazywała, że dotrzemy do celu za 20 min., a w rzeczywistości trwało to dwa razy dłużej. Przy planowaniu dalszej drogi lub jeśli umawiamy się na spotkanie w nieznanym nam miejscu, możemy mieć problem z dotarciem na czas. Nawigacja Smart SG 720 jest dość przyjemna w użytkowaniu. Szczególnie polecamy ją osobom, które nie posiadają smartfona lub pakietu internetowego – czyli nie korzystają z map Google''a. Mocną stroną jest sposób mierzenia odległości do manewrów i wyświetlacz, który przekonuje precyzją i płynnością działania, ale w słońcu okazuje się nieczytelny. Oprócz tego dwukrotnie zdarzyło się nam, że w czasie przejazdu przez tunel system stracił zasięg i się zawiesił, ale chwilę po wyjechaniu na otwartą przestrzeń, urządzenie się odnalazło. W porównaniu do droższych rozwiązań, zabrakło nam informacji o korkach czy wbudowanego wideorejestratora, ale trudno tego oczekiwać przy tak niskiej cenie. Uważamy, że tak. Wydając 300 zł na nawigację, nie można mieć wygórowanych oczekiwań, a w tym przypadku dostajemy dobrze wykonane urządzenie z bezpłatnymi aktualizacjami. JT, WP Moto  Ministerstwo Podróży poleca: BlaBlaCar najlepszym sposobem na tanią podróż!"
http://moto.wp.pl/test-z-obslugi-nawigacji-na-egzaminie-na-prawo-jazdy-w-wielkiej-brytanii-6113321468496001a,"Test z obsługi nawigacji na egzaminie na prawo jazdy w Wielkiej Brytanii Brytyjczycy wprowadzają dużą nowość do swoich egzaminów na prawo jazdy. Kierowcy będą musieli pokazać, że potrafią korzystać z samochodowej nawigacji. W ten sposób kierowcy mają być lepiej przygotowani do jazdy współczesnymi autami. Warunki na drogach się zmieniają, samochody się zmieniają, a stare metody sprawdzania umiejętności przyszłych kierowców nie zawsze są najlepsze. Dlatego brytyjskie władze postanowiły wprowadzić kilka zmian do egzaminów. Jazda nie będzie trwała 10 minut jak dotychczas, tylko 20, a w tym czasie kierujący będzie musiał odpowiedzieć na pytania dotyczące bezpieczeństwa. Jednak najciekawszą nowością będzie obowiązek jazdy zgodnie ze wskazówkami nawigacji. Jak tłumaczy Andrew Jones, brytyjski minister transportu, dzięki temu egzamin na prawo jazdy ma odpowiadać realiom XXI wieku. Urząd zajmujący się ruchem drogowym (DVSA) przeprowadził konsultacje społeczne i na 4000 zapytane osoby 77 proc. pozytywnie oceniło dodanie korzystania z nawigacji satelitarnej do egzaminu. Taka próba miałaby być alternatywą dla podążania za znakami i sprawdzałaby, czy kierowca umie korzystać ze wskazówek nawigacji. Trudno nie zgodzić się z tym, że jest to dziś codzienny element jazdy wielu kierowców – czy to nawigacja w wbudowanym systemie multimedialnym, czy choćby ta dostępna na telefonie. Można nawet przyznać rację, że warto, aby początkujący kierowca na spokojnie przećwiczył sobie jazdę zgodnie ze wskazówkami z nawigacji, ale czy faktycznie należy tę umiejętność sprawdzać na egzaminie? – Obsługa nawigacji to dziś standard dla młodych kierowców, którzy są u nas egzaminowani – tłumaczy w rozmowie z Wirtualną Polską Sławomir Malinowski, kierownik wydziału realizacji egzaminów państwowych w warszawskim WORD-zie. – Taki test nie przeszkadza, ale moim zdaniem nie jest szczególnie potrzebny. Warto też zwrócić uwagę, że nawigacja nawigacji nie równa. Różne mapy, ale też systemy mogą powodować problemy. Zdarzają się urządzenia, których wskazania w czasem bywają niejednoznaczne. Normalnie po prostu źle skręcimy i nadłożymy nieco drogi, ale na egzaminie mogłoby to oznaczać wynik negatywny – niekoniecznie z winy egzaminowanego. Natomiast ustalenie stałej, sprawdzonej trasy nie ma sensu. Stece Gooding, przedstawiciel Królewskiego Automobilklubu, w wypowiedzi dla BBC zauważa, że wiele się zmieniło odkąd w Wielkiej Brytanii przeprowadzono w 1935 roku pierwszy egzamin na prawo jazdy. Nic zatem dziwnego, że egzaminy się cały czas zmieniają, aby dostosować do nowych realiów. Jak sprawdzi się test z korzystania z nawigacji samochodowej? O tym będzie można się przekonać po 4 grudnia 2017 roku, kiedy nowe przepisy wejdą w życie."
http://moto.wp.pl/policja-przeszkoli-amerykanskich-zolnierzy-6111933589891201a,"Policja przeszkoli amerykańskich żołnierzy W ostatnich tygodniach dużo mówiło się o zdarzeniach drogowych, w których udział wzięły pojazdy wojskowe amerykańskich żołnierzy stacjonujących w Polsce. Teraz sprawę bierze w ręce policja. Mazurska policja przeszkoli amerykańskich żołnierzy ze stacjonującej w Orzyszu batalionowej grupy bojowej NATO z zasad ruchu drogowego i innych obowiązujących w Polsce przepisów. Pierwsze zajęcia dla kadry oficerskiej zaplanowano po świętach wielkanocnych. Jak powiedziała PAP podkom. Anna Szypczyńska z Komendy Powiatowej Policji w Piszu, zajęcia rozpoczną się od przepisów ruchu drogowego. - Zależy nam, żeby amerykańscy żołnierze, poruszający się wozami bojowymi lub samochodami cywilnymi podczas przepustek, wiedzieli jakie są obowiązujące u nas prędkości, znali zasady dotyczące zakazu jazdy po alkoholu i tego, kiedy policjanci mogą zatrzymać prawo jazdy - wyjaśniła. Policjantka przypomniała, że mazurskie drogi ""to nie autostrady"". Są trudne dla kierowców - wąskie i kręte, z dużą liczbą przydrożnych drzew, rosnących blisko krawędzi jezdni. Zastrzegła jednak, że szkolenia będą wyłącznie teoretyczne i nie obejmują praktycznej nauki jazdy. Żołnierze mają też poznać przepisy prawa wykroczeń i kodeksu karnego, w zakresie szeroko rozumianego bezpieczeństwa ich pobytu na Mazurach, zwłaszcza w wolnym czasie spędzanym poza koszarami.  Według Anny Szypczyńskiej zajęcia rozpoczną się po świętach, a policja chce najpierw przeszkolić dowódców. Potem okaże się, czy oficerowie sami przekażą wiedzę swoim żołnierzom, czy będą potrzebne dalsze szkolenia z udziałem policjantów. Policja zapewnia, że dotychczas nie było żadnych interwencji związanych z żołnierzami NATO, a planowane szkolenia mają wyłącznie charakter prewencyjny. Wielonarodowa batalionowa grupa bojowa NATO, której trzon stanowi ok. 800 żołnierzy z amerykańskiego batalionu kawalerii pancernej, stacjonuje w Orzyszu od końca marca. W skład tej jednostki wchodzą też oddziały z Rumunii i Wielkiej Brytanii, do których dołączą żołnierze z Chorwacji. Żołnierze mają już za sobą pierwsze przepustki. W miniony weekend Amerykanie poznawali najbliższą okolicę, zwiedzali też Giżycko i Wilczy Szaniec w Gierłoży. Jak mówi burmistrz Orzysza Zbigniew Włodkowski, ze względu na obecność batalionowej grupy bojowej NATO właściciel miejscowej wypożyczalni samochodów sprowadził dodatkowo 20 aut. Żołnierzy do przyjazdu do siebie w czasie przepustek zachęcają pobliskie Giżycko i Mikołajki, rywalizujące o miano turystycznej stolicy Mazur. Władze Orzysza przygotowały specjalną aplikację w kilku językach, służącą do nawigacji. Ma to ułatwić żołnierzom samodzielne poruszanie się po okolicy. W ostatni weekend kwietnia w Orzyszu planowany jest piknik militarny, na którym będzie pokazany amerykański sprzęt wojskowy. Natowscy żołnierze mają też uczestniczyć w festynie na otwarcie sezonu turystycznego w Nowych Gutach nad Śniardwami, a w połowie maja - w nocy muzeów zorganizowanej przez Muzeum Wojska, Wojskowości i Ziemi Orzyskiej."
http://moto.wp.pl/lexus-ux-trafi-do-produkcji-6103846233178753a,"Lexus UX trafi do produkcji W wywiadzie udzielonym portalowi ""Motoring"" wiceprezes Lexus International Yoshihiro Sawa potwierdził, że najmniejszy crossover Lexus UX, zaprezentowany w 2016 roku jako samochód koncepcyjny na paryskim salonie samochodowym, będzie produkowany seryjnie. Yoshihiro Sawa określił model UX jako ważny element planu firmy, którego celem jest przyciągnięcie młodszych klientów. – Pracujemy nad UX. Będzie już niedługo – powiedział Sawa, dodając, że decyzja o stworzeniu małego SUV-a była konsekwencją popularności modeli RX i NX, które bardziej przyciągają młodych klientów niż klasyczne limuzyny. Koncepcyjny Lexus UX, przedstawiony na Międzynarodowym Salonie Samochodowym w Paryżu we wrześniu 2016 roku, został zaprojektowany przez francuskie biuro projektowe Lexusa – ED2. Oznaczenie modelu jest skrótem od słów Urban Crossover (miejski crossover). W ubiegłym roku Lexus zarejestrował w europejskim urzędzie patentowym oznaczenia UX 200, UX 250 i UX 250h, co pozwala sądzić, że auto będzie dostępne w trzech wersjach silnikowych – hybrydowej UX 250h oraz dwóch z napędem konwencjonalnym. Jak sugerował jakiś czas temu japoński magazyn ""Mag-X"", Lexus UX, którego spodziewane wymiary to ok. 4400×1800×1560 mm, może zadebiutować już w przyszłym roku."
http://moto.wp.pl/toyota-prius-w-nowej-wersji-plug-in-6088605591229569a,"Toyota Prius w nowej wersji Plug-in Toyota Prius to od lat synonim samochodu hybrydowego. Niedawno doczekaliśmy się już czwartej generacji tego modelu. Teraz debiutuje również wersja Plug-in najnowszej odsłony oszczędnego auta. Hybrydy typu plug-in łączą zalety zwykłego napędu spalinowo-elektrycznego z samochodami tylko na prąd. Z jednej strony pozwalają uzyskać niezły zasięg po naładowaniu akumulatorów z gniazdka, a z drugiej po rozładowani się baterii można bez problemu kontynuować jazdę. Samochody tego typu nie należą do tanich, ale i tak są bardziej przystępne cenowo od całkowicie elektrycznych modeli. W przypadku nowego Piusa odmiana Plug-in różni się nie tylko tym, że zastosowano większe akumulatory, ale też wyglądem, dzięki czemu na pierwszy rzut oka można poznać, że mamy do czynienia z inną wersją. Kształt nadwozia oczywiście się nie zmienił, ale już stylistyka przedniej i tylnej części nadwozia tak. Różnice są więcej niż kosmetyczne. Zmieniono nie tylko reflektory czy zderzak, ale też maskę i błotniki. Z tyłu zamontowano wygiętą szybę i zupełnie inne światła, których wygląd wydaje się mniej kontrowersyjny niż w przypadku podstawowego modelu. Cały czas jednak kształt nadwozia, a nawet wielu szczegółów stylistycznych podporządkowany jest temu, aby możliwie zmniejszyć opory powietrza. Udało się to bardzo dobrze i uzyskano współczynnik równy 0,25. Dodatkowo dostosowano zawieszenie, a dla zmniejszenia masy klapę bagażnika wykonano z włókna węglowego. Zużycie paliwa wg europejskiego cyklu testowego to 1,0 l/ 100 km. W rzeczywistości ta wartość mówi jeszcze mniej niż w przypadku tradycyjnych aut spalinowych. Poruszanie na krótkich dystansach i doładowywanie akumulatorów pozwala jeździć tylko na prądzie. Natomiast przy rozładowanych bateriach Prius Plug-in nie będzie bardziej oszczędny od swojego standardowego odpowiednika. Akumulatory o pojemności 8,8 kWh wg producenta pozwalają na przejechanie na prądzie ponad 50 km (przy prędkości do 135 km/h). Jednak wartość też należy traktować raczej teoretycznie i w rzeczywistości można się spodziewać zasięgu około 30 km, co i tak wielu osobom wystarczy na to, aby dojechać do pracy i z niej wrócić, nie zużywając nawet kropli benzyny. Ładowanie akumulatorów ze standardowego domowego gniazdka zajmuje nieco ponad trzy godziny, natomiast przy zastosowaniu szybkiego ładowania energia zostaje uzupełniona w ciągu dwóch godzin. Na liście dodatków znajdują się też dach z ogniwami słonecznymi. Wg Toyoty mogą one w ciągu jednego dnia zapewnić prąd nawet na przejechanie 5 km. Dostępna też będzie opcja ładowania bezprzewodowego. Pod maską znalazł się również silnik spalinowy o pojemności 1,8 l i mocy 120 KM, który nie tylko zapewnia napęd, ale też doładowuje akumulatory. Cały układ napędowy pozwala na osiągnięcie 100 km/h w 11,1 s i rozpędzenie się maksymalnie do 162 km/h. W odróżnieniu od amerykańskiej i japońskiej odmiany tego modelu, na konsoli centralnej nie znajdzie się przypominający tablet ekran o przekątnej 11,6 cala. Zamiast niego system multimedialny będzie się obsługiwać za pomocą dotykowego 8-calowego wyświetlacza. Polska cena Toyoty Prius Plug-in nie została jeszcze podana.  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/lexus-nx-po-zmianach-zadebiutowal-w-szanghaju-6113744944367745a,"Lexus NX po zmianach zadebiutował w Szanghaju Podczas Salonu Samochodowego w Sznaghaju zadebiutował odświeżony Lexus NX. Model ten nie zdążył się zestarzeć, dlatego zmiany w wyglądzie są kosmetyczne, ale postawiono na nowości techniczne. Lifting  SUV-a Lexusa nie mógł się obejść bez choćby delikatnych zmian wy wyglądzie. Zmodyfikowano wygląd masywnej osłony chłodnicy i świateł pod kloszami, które teraz przypominają te z coupe LC. Przeprojektowano też przetłoczenia na klapie bagażnika i zmieniono wygląd tylnego zderzaka, w który wkomponowano duże chromowane końcówki układu wydechowego. Sam bagażnik może być teraz otwierany ruchem stopy pod zderzakiem. Ważniejsza nowość pojawiła się w kabinie Lexusa NX, gdzie 7-calowy wyświetlacz systemu multimedialnego został zastąpiony ekranem o przekątnej 10,3 cala. Zamiast przycisków sterowania klimatyzacją zastosowano cztery wygodne przełączniki. Nieco powiększony i bardziej czytelny wskazówkowy zegar wyposażono w mechanizm automatycznie ustawiający czas z wykorzystaniem sygnału GPS. Znakiem czasów jest powiększenie tacki bezprzewodowego ładowania tak, aby zmieściła teraz większego smartfona. Oprócz tego poprawiono rozmieszczenie portów USB na centralnej konsoli i zwiększono ich moc. Tak jak dotychczas, Lexus NX będzie oferowany w dwóch wersjach napędu. Wersja znana dotąd jako NX 200t, napędzana dwulitrowym, turbodoładowanym silnikiem benzynowym o zmiennym cyklu pracy (Atkinsona/Otto), rozwijającym moc 238 KM, będzie teraz nosić oznaczenie NX 300. Hybrydowy Lexus NX 300h z jednostką napędową o łącznej mocy 197 KM, wykorzystującą 2,5 litrowy, czterocylindrowy silnik rzędowy, pozostanie przy dotychczasowym oznaczeniu. Istotne usprawnienia wprowadzono w zawieszeniu, którego charakterystyka została zoptymalizowana pod kątem stabilności w zakrętach, zastosowano też nowe amortyzatory. Jednak największą zmianą jest użycie nowej wersji systemu sterowania zmienną charakterystyką zawieszenia AVS (Adaptive Variable Suspension), opartego na rozwiązaniu zastosowanym w Lexusie LC. Liczba możliwych ustawień została w nim zwiększona z 30 do 650, co znacznie poprawia własności jezdne auta. Elektroniczne systemy bezpieczeństwa Lexus Safety System +, które dotychczas były wyposażeniem opcjonalnym, teraz będą oferowane w standardzie. Dodatkowo w Szanghaju zaprezentowano odmianę F Sport ze sportowym pakietem stylistycznym nadwozia, zmienionymi fotelami i kierownicą."
http://moto.wp.pl/citreon-ds-futurystyczny-do-dzis-6068401861547137a,"Citreon DS: futurystyczny do dziś  Patrząc na Citroena DS trudno uwierzyć, że samochód ten właśnie obchodził swoje 61. urodziny. Nawet dziś wygląda nowocześnie i nie przypomina żadnego innego auta, które było produkowane wcześniej, ale też później. Wiele rozwiązań z tego modelu musiało czekać kilkadziesiąt lat, aby znowu trafić do luksusowych samochodów. Historia Citroena DS wiąże się bezpośrednio z jego poprzednikiem – modelem Traction Avant, którego nazwa to po prostu „przedni napęd” po francusku. W roku 1934, gdy model ten trafił po raz pierwszy do sprzedaży, była to technologiczna nowinka. Co więcej, Citroen posiadał nadwozie samonośne i niezależne zawieszenie wszystkich czterech kół. Był więc bardzo zaawansowany technicznie, ale posiadał też klasyczny wygląd, typowy dla samochodów z lat 30. Z powodu swojej innowacyjności, ale też przez II wojnę światową, na następcę tego modelu trzeba było czekać aż 21 lat. Było na co. Nowy model, czyli Citroen DS, został zaprezentowany 5 października 1955 roku podczas paryskich targów motoryzacyjnych i z miejsca wzbudził sensację. W czasie, gdy motoryzacja odbudowywała się po powojennym kryzysie, Citroen przygotował samochód niezwykły, który nie tylko technologicznie wyprzedzał swoje czasy, ale też wyglądał niesamowicie. Choć dziś jest to nie do pomyślenia, aby najodważniej zaprojektowanym seryjnym samochodem na świecie była luksusowa limuzyna, to w latach 50. okazało się to strzałem w dziesiątkę. W ciągu 15 minut od odsłonięcia samochodu złożono zamówienia na 743 egzemplarze, a do końca dnia wynik ten osiągnął 12 000. Dzisiaj limuzyna musi wyglądać statecznie i klasycznie. Ci, którzy odważą się zaryzykować z wyglądem, później nie mają co liczyć na sukces. Jednak na początku drugiej połowy XX wieku rozpoczynała się moda na nowoczesne technologie i futurystyczna stylistyka zyskiwała zwolenników zarówno w Europie, jak i w USA. Przypominający statek kosmiczny na kołach  Citroen DS  wstrzelił się idealnie i z miejsca stał się ikoną motoryzacji. Warto przypomnieć sobie, że BMW w tym czasie dopiero odbudowywało się po wojnie, Volkswagen produkował tylko Garbusa i Busa, a Audi w powojennym wydaniu jeszcze nie istniało. Choć stylistycznie różnił się pod każdym względem, to technologicznie nawiązywał do swojego poprzednika. Wzorem modelu Traction Avant posiadał napęd na przód i silnik cofnięty za przednią oś. Jednak prawdziwą rewolucją było samopoziomujące się hydropneumatyczne zawieszenie, które zapewniało niespotykany dotąd komfort jazdy i pozwalało podnosić lub opuszczać samochód w zależności od potrzeby. Dzięki niemu do dziś Citreon DS pozostaje jednym z najbardziej komfortowych samochodów w historii. Dodatkowo hydraulika odpowiadała również za pracę sprzęgła i zautomatyzowanej skrzyni biegów. Zawieszenie, które zapewniało komfort bogatym właścicielom, równie dobrze sprawdzało na trasach rajdowych. Zarówno w przypadku tych drogowych jak Monte Carlo, jak i terenowych w stylu Dakaru. Układ hydropneumatyczny zapewniał przyczepność i pewność prowadzenia się na nawierzchniach kiepskiej jakości. Citroen DS przez lata był cały czas ulepszany. Poprawiła się między innymi aerodynamika, a największa nowość pojawiła się wraz z 3 serią w 1967 roku i były to światła w kloszach, które doświetlały zakręty w momencie skręcenia kierownicy – technologia, która musiała czekać ponad 40 lat, aby masowo zaczęli ją stosować inni producenci w swoich drogich modelach. Citroen DS oferowany był przede wszystkim jako sedan, ale w sprzedaży były też inne wersje. Kombi, choć bardziej praktyczne, to straciło jedno sporo ze stylu i nie cieszyło się dużą popularnością. Za to kabriolety zwracały na siebie uwagę, ale były zdecydowanie droższe. Dziś należą do najbardziej poszukiwanych kolekcjonerskich Citroenów. Model DS powstawał aż do 1975 roku. Jednak tym razem nie było to spowodowane zawieruchą wojenną, jak w przypadku Traction Avanta. Samochód ten tak bardzo wyprzedzał swoje czasy, że nawet po 20 latach wyglądał futurystycznie, a technologia była bardziej nowoczesna niż u konkurentów. Świadczą o tym wyniki sprzedaży, które do końca utrzymywały się na tak samo wysokim poziomie i Citroen bez problemu mógłby produkować DS-a jeszcze dłużej. Łącznie powstało 1 455 746 egzemplarzy tego modelu, z czego 1 330 755 wyprodukowano w paryskim zakładzie marki. Dzisiaj takie wyniki dla luksusowych modeli popularnych firm są całkowicie poza zasięgiem. Mówiąc o historii i możliwościach Citroena DS nie można nie wspomnieć tego, co wydarzyło się 22 sierpnia 1962 roku. Podczas próby zamachu na prezydenta Charlesa de Gaulle''a jego limuzyna została ostrzelana z karabinu maszynowego. Samochód nie był opancerzony, a kule nie tylko podziurawiły nadwozie, ale też przebiły opony. Mimo to Citroen DS był w stanie z pełną prędkością oddalić się z miejsca zasadzki. Wszystko dzięki hydropneumatycznemu zawieszeniu. Sam de Gaulle mówił później, że zawdzięcza życie temu wyjątkowemu samochodowi.  Citroen  starał się kontynuować sukcesy wprowadzając do oferty kolejnej modele Następca DS-a, czyli CX, też starał się być futurystycznym, ale mimo ciekawej stylistyki i deski rozdzielczej wyglądającej jak przeniesiona z samolotu przyszłości, nie stał się już taką ikoną. Podobnie było z debiutującym w 1989 roku modelem XM. Choć wyróżniał się na tle bardziej konserwatywnych konkurentów, to nie był tak wyjątkowy jak DS i nie cieszył się tak dużą popularnością. Po latach Citroen postanowił wrócić do znanej nazwy i w 2009 rozpoczął produkcję miejskiego modelu DS3, a w 2011 dużego i luksusowego  DS5 . Do oferty dołączają kolejne modele, a DS od 2014 roku jest samodzielną marką, która nastawia się przede wszystkim na rynek chiński. Jednak popularność tych samochodów nie jest duża, a często zachowawcza stylistyka to już całkowite zerwanie z tradycją słynnego poprzednika. Zawsze można jednak mieć nadzieję, że Citroen wróci do korzeni i pokarze rewolucyjny samochód o odważnej stylistyce. Szymon Jasina, Wirtualna Polska  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/citroen-grand-c4-picasso-niewidoczne-zmiany-6080841540805761a,"Citroen Grand C4 Picasso: niewidoczne zmiany  Trzy lata obecności na rynku wystarczyły, aby jeden z czołowych minivanów doczekał się liftingu. Nadwozie delikatnie podrasowano bardziej atrakcyjnym oświetleniem, postawiono na lepsze multimedia wewnątrz i sporo nowych systemów bezpieczeństwa. Gama jednostek napędowych pozostała bez zmian. Podobnie jak oryginalność, która stanowi ogromny atut Citroena. To przede wszystkim z silników Diesla słyną francuskie samochody. Do minivana zestaw w postaci 2-litrowego HDI o mocy 150 KM i automatycznej, klasycznej skrzyni biegów pasuje jak ulał. Auto nie musi być ekstremalnie szybkie i przyczepne niczym gokart. W tym segmencie liczy się komfort i przyjemna atmosfera w kabinie. Tego akurat Citroenowi odmówić nie można. W porównaniu z Volkswagenem Touranem czy Fordem S-Maxem prowadzi się nieco mniej pewnie, ale do tego zdążyli przyzwyczaić nas Francuzi w ostatnich dekadach. Grand Picasso płynie po drodze. Nieźle filtruje nierówności, delikatnie przechyla się w ostrzejszych łukach, ale skutecznie walczy z bocznymi podmuchami wiatru i zapewnia błogą ciszę przy prędkościach autostradowych. Gwarantuje też świetną widoczność w każdym kierunku i niezłą dynamikę. To najmocniejszy diesel w ofercie i występuje tylko w najbogatszej specyfikacji wyposażeniowej Shine. Do setki przyspiesza w 10,2 sekundy i rozpędza się maksymalnie do 207 km/h. Mimo sporych gabarytów, dość łatwo wyczuć Grand Picasso i manewrować nim w mieście. Dynamiczna zmiana pasa ruchu czy lawirowanie na ciasnych parkingach nie stanowi większego problemu. W razie czego z pomocą przychodzą czujniki parkowania i kamera o przyzwoitej rozdzielczości. Żywioł auta stanowi jednak trasa. To tam najlepiej czuje się francuski minivan. Przy prędkości około 90-100 km/h zużywa niewiele ponad 5 litrów oleju napędowego na 100 km. Przy dopuszczalnych limitach autostradowych, spalanie wzrośnie do 7,2 litra na 100 km, a w mieście do 8-9. Automatyczna skrzynia biegów działa niezbyt spiesznie, ale zmiany poszczególnych przełożeń następują bez szarpnięcia. Elastyczność nie pozostawia wiele do życzenia. 370 Nm w zupełności wystarcza do sprawnego nabierania szybkości z kompletem pasażerów na pokładzie. Poza najmocniejszym dieslem, w ofercie jest też 1,6 HDI (100 i 120 KM), a także 1,6 THP (165 KM) i 1,2 PureTech o mocy 130 koni mechanicznych. Ten ostatni został ponownie wybrany silnikiem roku, ale w samochodzie o masie 1300 kilogramów spełni oczekiwania kierowców poruszających się głównie w mieście. Najmniejszy w katalogu motor wysokoprężny okazuje się bardzo oszczędny, ale w trasie miewa trudności z wyprzedzaniem kolumny ciężarówek. Niemniej producent przygotował szeroką gamę jednostek, dzięki czemu każdy znajdzie dla siebie coś odpowiedniego. Grand Picasso występuje w trzech poziomach wyposażenia i ma szerokie możliwości personalizacji wnętrza. To ważne, bo każdy ma nieco odmienne oczekiwania wobec rodzinnego auta. W najbogatszej wersji Shine dostajemy sporo w standardzie, ale to nie przeszkadza w dołożeniu wielu dodatkowych opcji. Warto się zdecydować na system kamer 360 stopni za 1900 zł, panoramiczne okno dachowe (3000 zł), czytnik płyt CD (600 zł), gniazdo 230V (400 zł) i trzeci rząd siedzeń wyceniony na 2000 zł. Rzadko się przydaje, ale w niektórych sytuacjach możemy żałować, że go nie dokupiliśmy. Siedziska chowają się w podłodze, nie zakłócając płaskiej powierzchni bagażnika. Jego pojemność wynosi w 5-osobowej konfiguracji 630 litrów. To w zupełności wystarczy na wózek spacerowy, wanienkę i kilka walizek. Ponadto wiele praktycznych schowków znajdziemy też w kabinie. Ten między fotelami jest przesuwany i dodatkowo wyposażony w roletę z tworzywa. Kolejny mieści się pod kokpitem. Tam ukryto gniazdo 230V i wyjścia na zewnętrzne nośniki 
pamięci. W drugim rzędzie, gdzie miejsca jest naprawdę sporo, do dyspozycji oddano stoliki, a w zagłówkach monitory przyzwoitego systemu multimedialnego (5000 zł) współpracują z bezprzewodowymi słuchawkami. Jakość obrazu nie jest najlepsza, ale to i tak rozsądna propozycja przy podróżowaniu z małymi dziećmi. ##Wygodne fotele z masażem Przednie fotele mają duży zakres regulacji elektrycznej i masaż. Do tego wysuwany podnóżek umożliwiający wyprostowanie nóg. Citroen nazywa swój system strefą relaksu. W praktyce faktycznie siedziska okazują się wygodne podczas długich podróży, ale brakuje im mocniejszego wyprofilowania. Jakość materiałów wykończeniowych nie pozostawia wiele do życzenia. Kokpit złożono z solidnych i w znacznej części miękkich tworzyw. Mimo futurystycznego designu, całość jest dość intuicyjna w obsłudze, choć wymaga przyzwyczajenia. Większością udogodnień pokładowych zawiaduje 7-calowy ekran dotykowy. Szybko reaguje na polecenia i ma stosunkowo przejrzysty interfejs. Mimo że z każdym rokiem moda na minivany nieco słabnie, to konkurencja w segmencie jest bardzo mocna. W zeszłym roku zadebiutowała druga generacja Volkswagena Tourana (od 84 490 zł), a w tym do salonów wjechał gruntownie zmodernizowany Renault Scenic (od 75 tysięcy i od 84 400 zł za wersję Grand). Nie możemy też zapominać o dopracowanym Fordzie C-Maxie, uchodzącym za jeden z lepiej jeżdżących samochodów w tej rodzinnej klasie – 68 700 zł. 5-osobowe Picasso ze 110-konnym silnikiem benzynowym 1,2 PureTech kosztuje 71 900 zł. Grand Picasso z podstawową, 130-konną jednostką 1,2 wyceniono na 79 900 zł. Widoczny na zdjęciach 2,0 BlueHDI w najbogatszej wersji Shine kosztuje 118 990 zł. Po dołożeniu kilku gadżetów, jego cena wzrośnie do około 140 tysięcy zł. Niewidoczne na pierwszy rzut oka zmiany korzystnie wpłynęły na 3-letnią, bardzo popularną w Europie konstrukcję. Citroen zyskał aktywny tempomat, asystenta automatycznego parkowania tyłem, lepsze multimedia i nowe kolory tapicerki. Z lepszym orężem ma szansę poprawić swoją pozycję w segmencie tracącym na rzecz crossoverów i dać jeszcze więcej radości wielodzietnym rodzinom podczas codziennej eksploatacji. Piotr Mokwiński, Wirtualna Polska"
http://moto.wp.pl/citroen-c5-aircross-komfortowy-suv-z-innowacyjnym-zawieszeniem-6113684626737281a,"Citroen C5 Aircross: komfortowy SUV z innowacyjnym zawieszeniem Citroen zaprezentował zdjęcia i podał informacje dotyczące swojego nowego SUV-a, który zadebiutował w Szanghaju. Model C5 Aircross będzie konkurentem nowego Volkswagena Tiguana. Citroen C5 Aircross stylistycznie przypomina koncepcyjny model z 2015. Z przodu znalazły się charakterystyczne niskie światła do jazdy dziennej. Cała sylwetka wygląda jak nadmuchana, dzięki czemu samochód wygląda masywnie. Może brakuje tu klimatu szalonych Citroenów sprzed lat, ale na pewno stylistyki nowego francuskiego SUV-a nie można nazwać powściągliwą. Citroen swój nowy model reklamuje przede wszystkim nowym rodzajem hydraulicznego zawieszenia. Z jednej strony rozwiązanie to nie ma nic wspólnego z hydropneumatycznym zawieszeniem znanym od czasów modelu DS, a z drugiej ma zapewnić zbliżony poziom komfortu. Tradycyjne amortyzatory i sprężyny zostały zastąpione przez dwa hydrauliczne elementy odpowiadające za kompresję i odbicie. Chińska premiera Citroena C5 Aircross oznacza, że nie znamy jeszcze szczegółów dotyczących europejskiej specyfikacji. W azjatyckim kraju nowy SUV będzie początkowo oferowany z dwoma silnikami benzynowymi do wyboru – o mocy 165 i 200 KM. Później w sprzedaży ma się też znaleźć odmiana hybrydowa typu plug-in, w której dwa silniki elektryczne będą napędzać tylne koła. Łączna moc tej wersji to 300 KM, co uczyni ją najmocniejszym seryjnym Citroenem w historii. Zasięg na prądzie ma wynieść 60 km. Citroen chwali się, że dzięki rozstawowi osi 2730 mm C5 Aircross będzie jednym z najbardziej przestronnych samochodów w swojej klasie. Kabina prezentuje się nowocześnie dzięki wyświetlaczowi o przekątnej 12,3 cala, który zastępuje tradycyjne zegary. Drugi, 8-calowy ekran służy do obsługi systemu multimedialnego. Nie mogło też zabraknąć rozbudowanej elektroniki związanej z jazdą. Z jednej strony oznacza to ESP z różnymi trybami jazdy (w tym off-roadowym i do poruszania się po śnieg), ale też systemy bezpieczeństwa. Wśród nich znalazły się m.in. automatyczne hamowanie, ostrzeżenie przed niezamierzonym opuszczenie pasa ruchu czy adaptacyjny tempomat. Citroen C5 Aircross początkowo, czyli w październiku trafi na rynek chiński i będzie produkowany lokalnie. Europejska wersja będzie powstawać w fabryce we francuskim Rennes, ale do sprzedaży trafi dopiero w drugiej połowie 2018 r."
http://moto.wp.pl/energa-uruchamia-wypozyczalnie-samochodow-elektrycznych-6108042093373057a,"Energa uruchamia wypożyczalnię samochodów elektrycznych Wielu ekspertów motoryzacyjnych twierdzi, że w przyszłości coraz mniej osób będzie posiadało samochody na własność. Choć to tylko teoria, to na pewno coraz popularniejsze będzie wypożyczanie aut na godziny. W Gdańsku taką usługę zaczęła oferować Energa. Jej samochody elektryczne mają być alternatywą dla flot i taksówek. Jako firma oferująca energię elektryczną, Energa posiada swoje punkty ładowania samochodów elektrycznych. Teraz mają one być lepiej wykorzystane dzięki usłudze wypożyczania aut na prąd. Firma wystartowała z takim pomysłem w sposób nieco nietypowy, ale też wyjątkowo praktyczny. Samochody elektryczne mogą być na razie wypożyczane tylko przez pracowników Olivia Business Centre – kompleksu biurowców, wśród których swoją siedzibę ma też Energa. W miejscu tym pracuje ponad 5 tys. osób, więc klientów nie powinno zabraknąć. Tym bardziej, że cały system jest przyjazny dla użytkownika. Najpierw zainteresowana firma musi podpisać umowę z Energą, a później jej pracownicy w szybki sposób mogą rezerwować samochody przez stronę internetową. Do kogo jest kierowana taka usługa? Przede wszystkim ma firmom zastąpić kosztowne floty i taksówki – tym bardziej, że w centrach biurowych jest ograniczona liczba miejsc parkingowych i wiele osób dojeżdża komunikacją miejską. Gdy tylko pracownik będzie potrzebował samochodu, może go wypożyczyć na godzinę i np. pojechać na spotkanie lub do urzędu. Auta z wypożyczalni mogą być też traktowane przez pracodawców jako system premiowy – istnieje możliwość zapewnienia takiego auta pracownikowi na weekend. Koszty pokrywa firma wypożyczająca, a ich wysokość zależy od tego, z jakiego samochodu będzie korzystał pracownik. W dni powszednie w godzinach 8-16 obowiązuje stawka godzinowa. W przypadku najtańszego modelu, Volkswagena e-Upa, jest to 27 zł za godzinę, a najdroższy e-Golf lub Nissan Leaf kosztują 35 zł. Dodatkowo każdy z samochodów można wypożyczyć na resztę doby (od 16 do 8) lub na weekend. W tym drugim przypadku ceny wynoszą od 192 do 256 zł – w zależności od klasy samochodu. Co ważne, w tych cenach zawarte są wszystkie koszty, jak utrzymanie pojazdu, dostarczenie go przez concierge’a czy ładowanie w punktach Energi. – Startujemy w Olivia Business Centre, gdzie mieści się nasza siedziba, ale chcemy, żeby już niedługo z naszego carsharingu mogła korzystać każda zainteresowana firma w Trójmieście. Nasza usługa działa podobnie do służbowego telefonu komórkowego. Każda firma może ją udostępnić swoim pracownikom i ustalić własne zasady korzystania z niej – mówi Tomasz Bogucki ze spółki Enspirion, która w Grupie Energa zajmuje się elektromobilnością oraz innowacjami. We flocie znalazły się najpopularniejsze modele elektryczne oferowane na naszym rynku. Są to nissany leafy w dwóch wersjach – z mniejszym i większym akumulatorem i ta druga opcja zapewnia największy zasięg spośród dostępnych aut. Oprócz tego Energa posiada małego volkswagena e-Upa, większe renault zoe i volkswagena e-Golfa, który pokazuje, że napęd elektryczny sprawdza się również w najpopularniejszym samochodzie w Europie. Za kierownicą volkswagena e-Golfa miałem okazję sprawdzić przez weekend, jak w warunkach trójmiejskich sprawdza się korzystanie z samochodu elektrycznego. Przy rzeczywistym zasięgu nieco ponad 100 km bez problemu możemy poruszać się w obrębie aglomeracji, ale już nieco dalsza wycieczka motywuje do oszczędnej jazdy. Tym bardziej, że punktów ładowania Energa ma na razie 6, a każde uzupełnienie energii wymaga chwili – nawet w przypadku najszybszej ładowarki jest to przystanek na przynajmniej 20 min. Wszystko jednak zależy od tego, jak korzystamy z auta. Podczas jazdy po mieście zmieścimy się w oferowanym zasięgu, a przez noc można naładować samochód ze zwykłego domowego gniazdka. Natomiast jeśli chcemy skorzystać z jednej z miejskich ładowarek, to oprócz darmowego prądu (a raczej zawartego w cenie wypożyczenia), zyskujemy też miejsce parkingowe – np. przy Urzędzie Miejskim w Gdańsku. Jednak trzeba pamiętać, że samochody Energi przede wszystkim będą wykorzystywane do krótkich kursów z biur i z powrotem, a przy nich znajduje się najszybszy punkt ładowania, więc w takim przypadku kwestia zasięgu znika i można korzystać z pełni zalet napędu elektrycznego, czyli bardzo dobrego przyspieszenia do 50 km/h i przede wszystkim z ciszy w kabinie. Usługa dla Olivia Business Centre jest pierwszą i pilotażową, ale Energa już ma w planie uruchomienie kolejnych miejsc umożliwiających wypożyczanie samochodów elektrycznych klientom biznesowym. Jeszcze w 2017 roku mają powstać dwa takie punkty, a do końca 2018 roku ma być ich w sumie pięć. Lokalizacje nie są jak dotąd znane, ale wiadomo, że całość ma działać jako jeden system. Dlaczego w ogóle firma energetyczna zabrała się za wypożyczanie samochodów? Na to pytanie odpowie każdy, kto widział punkty ładowania. Mimo ich niewielkiej liczby na ogół nikt z nich nie korzysta. Usługa carsharingu aut na prąd ma przede wszystkim pokazać użytkownikom nową technologię i przekonać ich do takiego rodzaju napędu. W ten sposób Energa chce zadbać o swój rozwój. W końcu im więcej samochodów elektrycznych, tym większe zapotrzebowanie na prąd. Samochody elektryczne to nie jest rozwiązanie dla każdego. Jedynie droga Tesla oferuje zasięgi umożliwiające dalsze podróże. Ale w mieście nawet hybrydy typu plug-in o rzeczywistym elektrycznym zasięgu na poziomie 30 km sprawdzają się nieźle. W przypadku wypożyczalni aut miejskich napęd elektryczny jest najbardziej wydajny, a infrastruktura nie jest dużym problem. Skoncentrowanie się na oferowaniu samochodów na godziny w jednym konkretnym miejscu może ogranicza liczbę potencjalnych klientów, ale eliminuje też większość problemów i wydaje się rozsądnym pierwszym krokiem."
http://moto.wp.pl/skoda-octavia-rs-i-scout-po-liftingu-czyli-kosmetyczne-zmiany-wersji-do-zadan-sepcjalnych-6111617428584577a,"Skoda Octavia RS i Scout po liftingu, czyli kosmetyczne zmiany wersji do zadań sepcjalnych Skoda Octavia niedawno przeszła lifting i zmiany w wyglądzie oraz wyposażeniu od razu objęły nie tylko standardowy model, ale też dwie wersje ""specjalne"", czyli sportowego RS-a i uterenowionego Scouta. Skoda Octavia to niekwestionowany bestseller – najpopularniejszy model czeskiej marki, a w Polsce lider sprzedaży. Oczywiście zdecydowaną większość stanowi standardowa odmiana oferowana z całą gamą silników benzynowych i wysokoprężnych oraz w różnych wersjach wyposażeniowych. Jednak również modele RS i Scout mają swoich zwolenników. Na torze testowym w Pachfurth w Austrii miałem okazję przekonać się o ich możliwościach. W obu przypadkach zmiany w tych ""specjalnych"" odmianach nie odbiegają od nowości standardowego modelu. Jeśli chodzi o wygląd, to największa zmiana objęła przednie światła, które teraz zostały podzielone na dwie części. Jest to zabieg, który jest dość kontrowersyjny, ale taki miał być – Octavia ma się teraz wyróżniać i trzeba przyznać, że tak się dzieje. Najważniejszą nowością we wnętrzu jest natomiast nowy topowy system multimedialny Columbus z ekranem o przekątnej 9,2 cala. Urządzenie trafiło ostatnio również do liftingowanego Volkswagena Golfa i wygląda zupełnie inaczej niż starsze rozwiązania. Obok wyświetlacza umieszczono panel dotykowy, który zastąpił pokrętła i fizyczne przyciski. Całość wygląda lepiej, ale niestety jest mniej wygodna w obsłudze. Sam ekran nie tylko jest większy, ale ma też dużo lepszą jakość obrazu. To są zmiany, które objęły wszystkie wersje Skody Octavii. A jakie nowości spotkamy w sportowym RS-ie? Przede wszystkim teraz standardowo oferuje on 230 KM (o 10 więcej niż poprzednio), a niedługo do oferty dołączy jeszcze mocniejsza odmiana o mocy 245 KM. To dotyczy wersji benzynowej, która w nadwoziu liftback zapewnia przyspieszenie do 100 km/h w 6,7 s i prędkość maksymalną 250 km/h. Wysokoprężna alternatywa nie uległa zmianie i nadal produkuje 184 KM, a do 100 km/h przyspiesza w 7,9 s. Tak jak poprzednio RS otrzymał obniżone o 15 mm zawieszenie, ale w celu poprawienia właściwości jezdnych rozstaw tylnych kół jest o 30 mm większy niż do tej pory. Standardowo Skoda Octavia RS oferowana jest z napędem na przednią oś, ale odmiana wysokoprężna posiada też wersję 4x4. Na krótkim torze testowym mogłem sprawdzić różnice pomiędzy tymi wersjami napędowymi. Po dodatkowym wzmocnieniu benzyniaka pogłębiło się wrażenie, że mimo bardziej sportowego zawieszenia od standardowego modelu, wysokoprężny RS to po prostu mocny diesel, który zdecydowanie ustępuje możliwościom wersji zasilanej benzyną. 46 KM różnicy to sporo. W przypadku modelu z TDI pod maską zaletą okazał się napęd na cztery koła, który pozwala zdecydowanie skuteczniej przenieść moment obrotowy na asfalt przy wyjściu z zakrętu. Jednak po pierwszym pozytywnym wrażeniu zdecydowanie ustępuje odmianie 230-konnej, która oferuje dużo lepsze przyspieszenie. Odmiana wysokoprężna ma też jedną typową dla siebie wadę – silnik Diesla jest zauważalnie cięższy, co przekłada się na prędkość pokonywanych zakrętów. Jeśli chodzi o przyspieszenie, to warto wspomnieć, że Skoda Octavia RS posiada system launch control, który pozwala ruszyć tak szybko, jak się da. Przynajmniej w teorii, gdyż w przednionapędowym aucie i tak występuje poślizg przednich kół, który elektronika stara się ograniczyć do minimum. Może się wydawać, że sportowa Skoda Octavia to dziwny pomysł. W końcu auta czeskiej marki raczej nie kojarzą się z osiągami, a przede wszystkim ze wzorowymi zaletami praktycznymi. Jednak Octavia RS jest świetnym dowodem na to, że wielu kierowców chce szybkiego auta, które zarazem jest wyjątkowo przestronne i praktyczne. Odmiana RS odpowiada za 13 proc. sprzedaży najchętniej kupowanego modelu Skody. Scout jest mniej popularny (6 proc. sprzedaży Octavii), ale też ma niezaprzeczalne zalety. Co prawda nie wygląda tak modnie jak SUV, ale oferuje nie najgorsze możliwości poza asfaltem, a do tego ma pojemne nadwozie samochodu kombi. Do sprawdzenia możliwości tego modelu posłużył tor terenowy. Oczywiście nie była to trasa godna rasowych terenówek, ale pozwalała przekonać się o zaletach zwiększonego prześwitu. Oczywiście samochody tego typu nie są wykorzystywane przez wielbicieli off-roadu, a raczej przez amatorów w kwestii jazdy poza utwardzonymi szlakami. I takim osobom z pomocą przychodzi elektronika. System pomagający przy ruszaniu pod górę to oczywistość w takim aucie, ale Skoda Octavia Scout posiada też rozwiązanie ułatwiające zjazd ze wzniesienia – również na luźnej nawierzchni. Po aktywacji tego systemu samochód sam hamuje i bezpiecznie stacza się na dół, a kierowcy pozostaje utrzymanie kierunku jazdy. Odmiana Scout standardowo wyposażona jest w napęd na cztery koła, a także osłony podwozia i pakiet stylistyczny zmieniający wygląd zderzaków oraz dodający czarną listwę dookoła nadwozia. Zarówno Skoda Octavia RS jak i Scout to mocniejsze i lepiej wyposażone wersje. Oznacza to, że nie są to najtańsze modele. Ceny modelu sportowego rozpoczynają się od 115 560 zł (liftback z 230-konnym silnikiem benzynowym), natomiast uterenowionego kombi od 121 100 zł."
http://moto.wp.pl/skoda-vision-e-wreszcie-na-zdjeciach-6113339602258049a,"Skoda Vision E wreszcie na zdjęciach Przed samą premierą na targach motoryzacyjnych w Szanghaju (19-28 kwietnia) Skoda zaprezentowała zdjęcia swojego koncepcyjnego SUV-a nazwanego Vision E. Samochód stylizowany na coupe zapowiada nowy model, ale też prezentuje przyszłość czeskiej marki. Od strony stylistycznej Skoda Vision E to zapowiedź Kodiaqa Coupe. Model ten pojawi się w ofercie Skody w najbliższych latach i można być pewnym, że całymi garściami będzie czerpał z auta koncepcyjnego. Tak właśnie było z poprzednimi modelami nazwanymi Vision, które zapowiadały kolejne Skody. Oznacza to, że w samochodzie produkcyjnym można spodziewać się podobnego kształtu nadwozia czy świateł. Z drugiej strony trzeba pamiętać, że ciągnące się przez całą szerokość przedniej części nadwozia linie świetlne to już elementy, które mają jedynie uatrakcyjnić samochód koncepcyjny. Podobnie jest z brakiem środkowego słupka, czy futurystycznym wnętrzem. Z drugiej strony już w przypadku modelu koncepcyjnego inżynierowie zadbali o duży rozstaw osi (2850 mm) zapewniający praktyczne wnętrze. Całe nadwozie mierzy 4645 mm długości, 1917 mm szerokości i 1550 mm wysokości. Drugim ważnym elementem Skody Vision E jest jej w pełni elektryczny napęd – po raz pierwszy zastosowany w Skodzie. Jego moc to 305 KM, co zapewni świetne przyspieszenie i prędkość maksymalną równą 180 km/h. Wg zapewnień producenta, akumulatory pozwolą na przejechanie 500 km. Na tym nie koniec nowości. Skoda Vision E nie tylko napędzana jest elektrycznie, ale jest też modelem autonomicznym trzeciego poziomu. Oznacza to, że samochód może automatycznie poruszać się w korku czy na autostradzie, utrzymywać się na pasie ruchu, wyprzedzać, a nawet samodzielnie znaleźć miejsce parkingowe, wracając później do właściciela we wskazane miejsce. Nowości technologiczne, czyli elektryczny napęd i autonomia, to elementy, na które będzie trzeba dłużej poczekać, ale Kodiaq Coupe pojawi się w sprzedaży już w najbliższych latach."
http://moto.wp.pl/tesla-model-3-bez-klasycznych-zegarow-na-pokladzie-znajdzie-sie-tylko-jeden-wyswietlacz-6106266783638657a,"Tesla Model 3 bez klasycznych zegarów - na pokładzie znajdzie się tylko jeden wyświetlacz Tesla jest bez wątpienia jedną z najbardziej innowacyjnych firm w świecie motoryzacji. Jej zaawansowanie w temacie nowoczesnych technologii może imponować. Niebawem na rynek trafi najtańsze auto w ofercie marki. Jest nim Model 3. Co zaskakujące, auto będzie pozbawione zestawu wskaźników, znanego ze wszystkich cywilizowanych pojazdów. Licznik, wskaźnik paliwa/ładowania wydaja się niezbędnymi elementami wyposażenia każdego samochodu, niezależnie od formy prezentowanych informacji czy umiejscowienia wskaźników. W zdecydowanej większości samochodów instrumenty te znajdują się na wprost kierowcy. Niektórzy producenci montują je także na podszybiu, jako centralny element kokpitu. W Tesli Model 3 nie znajdziemy jednak żadnej z tych opcji. Amerykanie postanowili bowiem zrezygnować z typowych wskaźników. Skąd ta decyzja?  Szef Tesli, Elon Musk, w jednym z wpisów na Twitterze potwierdził, że Tesla Model 3 będzie zaopatrzona w zaledwie jeden, centralnie umieszczony wyświetlacz obsługujący wszystkie funkcje pojazdu, wliczając w to sterowanie elementami wyposażenia, zarządzanie multimediami, a także informowanie o stanie auta. W lewym, górnym rogu ekranu będzie można podejrzeć prędkość. Nietrudno jednak domyślić się, że nie jest to najpraktyczniejsze ani najbezpieczniejsze rozwiązanie. Najprawdopodobniej wynika ono ze zwykłej oszczędności i chęci uproszczenia konstrukcji, choć sami przedstawiciele Tesli mówią o zamierzeniu zachowania minimalistycznego charakteru wnętrza.  Musk zapytany na Twitterze o to, co było powodem zastosowania zaledwie jednego wyświetlacza, wyjaśnił, że Model 3, jak większość Tesli, docelowo będzie pojazdem autonomicznym. ""Im bardziej autonomiczny jest samochód, tym mniej informacji potrzebuje kierowca. Jak często patrzysz na tablicę przyrządów, gdy jedziesz taksówką?"" - W taki sposób Musk skomentował zarzuty dotyczące zastosowania jednego, uniwersalnego wyświetlacza. Co ciekawe, jest to tylko jeden z minimalistycznych elementów w kabinie Modelu 3. Mało kto wie, że w kokpicie zabraknie także typowych nawiewów wentylacji. Zamiast nich w desce rozdzielczej zastosowano szczeliny, które mają zastąpić otwory znane z większości samochodów. Co na to klienci? Cóż, nowa Tesla znalazła już ponad 40 tysięcy klientów, którzy złożyli zamówienia w ciemno. Pierwsze egzemplarze trafią na rynek już za kilka miesięcy. Wówczas będzie jasne jak kontrowersyjne rozwiązania Tesli sprawdzają się w praktyce."
http://moto.wp.pl/elon-musk-potwierdzil-bedzie-ciagnik-siodlowy-i-pick-up-tesli-6111938851543169a,"Elon Musk potwierdził. Będzie ciągnik siodłowy i pick-up Tesli Tesla nie nadąża z produkcją, ale amerykański producent samochodów elektrycznych cały czas chce się szybko rozwijać. Kolejnym etapem będą pojazdy użytkowe. Elon Musk potwierdził, że trwają prace na ciągnikiem siodłowym i pick-upem. Spekulacje w obu przypadkach były już od dawna, a teraz Elon Musk na Twitterze podał, kiedy można się spodziewać nowych pojazdów z logo Tesli. Ciągnik siodłowy ma zadebiutować już we wrześniu 2017 roku. Szef amerykańskiej firmy napisał, że jest to ""zupełnie nowy poziom"". To stwierdzenie może oznaczać wszystko, ale najważniejsze jest to, że wg zapowiedzi Muska, elektryczny ciągnik siodłowy pozwoli znacząco zmniejszyć koszt transportu towarów. Kierowcy ciężarówek i tak muszą robić regularne przerwy, w trakcie których można doładowywać akumulatory. Już wcześniej przedstawiciele Tesli zapowiadali, że planują tworzenie pojazdów komercyjnych – właśnie ciężarówek, ale też autobusów. O tych drugich jednak na razie nic nie wiadomo. Elon Musk natomiast potwierdził, że w ciągu 18-24 miesięcy jego firma zaprezentuje swojego pick-upa. Powrócić też ma Roadster. Jednak nie wiadomo kiedy Tesla stworzy drugą generację swojego kabrioletu."
http://moto.wp.pl/fiat-tipo-kontra-citroen-c-elysee-mecz-wlochy-francja-6036895033222273a,"Fiat Tipo kontra Citroen C-Elysee. Mecz Włochy-Francja  Tani z założenia samochód może być przyjemny lub nie. Przyjemny udało się zrobić Fiatowi, który powrócił z modelem Tipo. Mniej przyjemny, w postaci od dawna obecnego na rynku C-Elysee, wyszedł Citroenowi. Porównujemy obydwa budżetowe auta. Na początek zastrzeżenie: różnica w cenie między oboma modelami wynosi kilka tys. zł. Ceny budżetowego Citroena startują od niemal 40 tys. zł. A Tipo, który również jest globalnym samochodem dla mniej zamożnych, ale chcących posiadać własne, nowe 4 kółka, od 43 tys. zł. O ile najdroższy C-Elysee to wydatek 52 tys. zł, o tyle za topową wersję Fiata trzeba zapłacić grubo ponad 60 tys. zł. Być może te właśnie kwoty wyjaśniają, dlaczego Fiat jest lepiej wykonany i – właśnie – przyjemniejszy w obcowaniu z nim, a Citroen raczej toporny i naprawdę do bólu prosty. Oba samochody powstały z tego samego powodu: żeby sprzedawać się w jak największej liczbie egzemplarzy. Kilka lat temu koncern PSA postanowił stworzyć pojemne auto, które będzie tanie i wytrzymałe. Zrobił to dla obu swoich marek: dla Peugeota jako 301 i dla Citroena jako C-Elysee. Pomysł nie był oryginalny, bo samochody miały konkurować chociażby z Renault Fluence i (wówczas) Chevroletem Cruzem. Z kolei Fiat długo kazał czekać na tę oczywistą decyzję. Włosi potrafią robić auta dla ludu, tanie i funkcjonalne, po prostu do jeżdżenia. Z niewiadomych przyczyn tak zapatrzyli się jednak w wytwarzanie i promowanie „pięćsetki” i czerpanie zysków z Chryslera, że zapomnieli o tym, w czym są dobrzy. Wreszcie nadrobili zaległości i w swoim studiu, we współpracy z Turkami, zaprojektowali model globalny, budżetowy i niebrzydki - nowe Tipo. Na pierwszy rzut oka właściwie trudno znaleźć różnice między dwoma konkurentami. Oba auta są ładne inaczej, czyli tak konserwatywne, jak to tylko możliwe. Żadnych fajerwerków, żadnych gadżetów przyciągających wzrok. Po prostu w obu przypadkach to poprawna stylizacyjnie, trójbryłowa sylwetka z poprzedniej epoki. Głowę dam, że kłótnia między tym, któremu podoba się Citroen, a tym, który uważa, że to Tipo jest piękny, nie ma szans na rozstrzygnięcie. Każdy będzie bronił swojego zdania i nie da się przekonać. Bo nie o wygląd tutaj chodzi, on jest w obu przypadkach „znośny”. Raczej o pojemność, trwałość i funkcjonalność. A w tych wszystkich sprawach oba auta są równe. Bagażnik Tipo ma 510 litrów, kufer C-Elysee 506. Wymiary Tipo to 4,53 metra długości, 1,79 metra szerokości i 1,49 metra wysokości. Z kolei jego francuskiego rywala, odpowiednio 4,43, 1,71 i 1,47 metra. Rozstaw osi: 264 cm i 265 cm. No po prostu bliźniaki, w których miejsca na nogi i nad głową jest plus-minus tyle samo. Również pod maską zarówno Citroen (i Peugeot), jak i Fiat zastosowały sprawdzone w swoich koncernach rozwiązania. U „francuza” do wyboru są motory benzynowe 1,2 i 1,6 litra (92 i 115 KM) oraz diesel 100 KM. U „włocha” benzyniaki 1,4 i 1,6 (95 i 110 KM) i dwa diesle: 1,3 95 KM i 1,6 120 KM. Ten ostatni możemy wyłączyć z rywalizacji, bo cena Tipo wyposażonego w taki motor znacznie odstaje od ceny topowego Citroena. Te pojemności i wartości przekładają się bezpośrednio na zużycie paliwa, przyspieszenia do setki i prędkość maksymalną. Oczywiście można z aptekarską dokładnością wymierzyć, że jedno auto spala o 0,1 litra na 100 km więcej niż drugie, a drugie ma o 2 km/h wyższą prędkość maksymalną (ponad 180 km/h). Tylko czy naprawdę ma to aż takie znaczenie dla posiadaczy tych samochodów, dla których przekroczenie 140 km/h nie wchodzi w grę i którzy nie zamierzają ścigać się z nikim spod świateł? Raczej nie. Co ciekawe, dalej też jest podobnie, jeśli porówna się wersje wyposażeniowe: cztery u Fiata i cztery u Citroena, a także dostępne gadżety i systemy bezpieczeństwa. Lista w obu przypadkach jest długa i kosztowna. Fajnie mieć we Fiacie całą gamę systemów asystujących kierowcy, klimatyzację automatyczną i alufelgi. Ale takie wyposażenie podnosi cenę do poziomu nawet Toyoty Corolli lub nie będącej sedanem Kii Cee''d. A to już zupełnie inna liga. Identycznie rzecz ma się z Citroenem, do którego zamówić można takie udogodnienia, jak czujniki parkowania, tempomat, ogranicznik prędkości, radio z mp3 oraz bluetooth, kamerę cofania, czy system bezkluczykowego otwierania i uruchamiania auta. Nawet systemy bezpieczeństwa i wspomagania kierowcy są podobne, być może z małym wskazaniem na Fiata, który wraz z Tipo oferuje ich więcej i bardziej zaawansowanych. Skąd więc bolesny dla Citroena C-Elsyee wyrok, że jest autem z niższej półki niż Fiat Tipo? Wydaje go sama jazda: obsługa i pokonane po mieście kilometry. To trudno opisać, ale zajmując miejsce w Citroenie człowiek czuje się trochę tak, jakby cofnął się w czasie o 20 lat. Użyte do wykończenia wnętrza materiały, mięsistość foteli, wieniec kierownicy, dywaniki nawet: wszystko to przekonuje jadącego, że auto projektowali księgowi (nota bene: wykonali kawał dobrej roboty). Zamykanie przepastnego bagażnika we „francuzie” to przygoda sama w sobie. Tego dźwięku nie mają już chyba nagranego nawet w archiwum Polskiego Radia, tak jest stary. Klapa jest tak blaszana, że jej uderzenie wywołuje wibracje identycznie z tymi, które słyszało się ładując coś do kufra Fiata 125p. Młodzi nie będą pamiętać, ale starsi – a oni są grupą docelową samochodu – wiedzą o czym mówię. Tymczasem w tanim Fiacie Tipo jakoś udało się tego wrażenia „taniości” uniknąć. Zarówno fotele, jak i design wnętrza, kierownica, system obsługi multimediów (w wyższych wersjach UConnect z mikroskopijnym wyświetlaczem, jak na współczesne standardy) są znacznie nowocześniejsze, z braku innego słowa: przyjaźniejsze. To jasne, że w dobie rozmów i ekscytowania się autami elektrycznymi i autonomicznymi, podniecania się Teslami i wodorowymi Miraiami, Tipo pozostaje dinozaurem. Ale jednak przyjemniejszym, cichszym, lepiej wybierającym miejskie nierówności niż jego szanowny francuski konkurent. Ujmując rzecz inaczej, nawet maksymalnie wyposażony Citroen C-Elysee nie ma szans konkurować z podstawową wersją Fiata Tipo. Przepaść między autami jest znacznie większa niż 4-5 tys. zł, trzeba by ją raczej mierzyć dekadami. Marcin Klimkowski"
http://moto.wp.pl/limitowany-fiat-500-sessantesimo-na-jubileusz-6097135469654657a,"Limitowany Fiat 500 Sessantesimo na jubileusz Oryginalny Fiat 500 obchodzi 60. Urodziny i z tej okazji włoska marka przygotowała jubileuszową edycję specjalną nowej pięćsetki. Limitowana odmiana Sessantesimo, oparta o wersję z otwieranym dachem, zadebiutuje podczas Salonu Samochodowego w Genewie. Fiat 500 Sessantesimo powstanie w liczbie 560 egzemplarzy, które wyróżniać się będę specjalnym lakierem – dolna część nadwozia będzie biała, natomiast górna w kolorze kości słoniowej. We wnętrzu natomiast zagoszczą jeszcze ciemnoczerwone elementy. Wersję specjalną wyróżnią również chromowane lusterka i 16-calowe felgi o wzorze stworzonym specjalnie dla odmiany Sessantesimo. Oczywiście, jak przystało na odmianę limitowaną, jubileuszowy Fiat 500 otrzyma bogate wyposażenie. Bez dodatkowej dopłaty na pokładzie znajdzie się radio z Bluetoothem i nawigacją obsługiwane za pomocą 7-calowego ekranu dotykowego. Oprócz tego w standardzie będzie automatyczna klimatyzacja, tempomat, skórzana kierownica i inne dodatki. Edycja limitowana otrzyma też lepszy system audio, biksenonowe światła czy przyciemniane tylne szyby. Za dopłatą będzie oferowana możliwość podłączenia telefonu za pomocą usług Apple CarPlay lub Android Auto. Produkowany w Polsce model będzie oferowany z dwoma silnikami benzynowymi, czyli 1,2 l (69 KM) i 0,9 l turbo (85 KM), a także z turbodieslem o pojemności 1,3 l o mocy 95 KM. Fiat 500 Sessantesimo zadebiutuje podczas targów w Genewie odbywających się w dniach 7-19 marca i od praktycznie od razu, od 9 marca, będzie można składać zamówienia na ten model. Dostawy do klientów rozpoczną się jednak dopiero 4 lipca. Cena jeszcze nie została podana."
http://moto.wp.pl/dilerzy-fiata-we-wloszech-dostali-samochody-ktorych-nie-zamawiali-6115434043857025a,"Dilerzy Fiata we Włoszech dostali samochody, których nie zamawiali Fiat zrobił niemałą niespodziankę swoim włoskim dilerom, gdy zafakturował im około 6000 nowych samochodów, których nie zamawiali. Wszystko z powodu słabego początku roku koncernu Fiat Chrysler Automobiles. Sprawa dotyczy przede wszystkim przeciętnie sprzedającego się Fiata Tipo. Jak powiedział jeden z dilerów, który woli pozostać anonimowy, miesięcznie sprzedawanych jest 4000 egzemplarzy tego modelu, a Fiat na raz zafakturował salonom ponad 5000 sztuk. Jak tłumaczy inny diler, nie dość, że nie zamawiał tych samochodów, to jeszcze są one w niepopularnych specyfikacjach, które trudno będzie sprzedać. Dodaje też, że już mieli nadmiar Tipo na stanie. Oprócz kompaktowych Fiatów sytuacja dotyczy też dostawczych Ducato, choć tu liczby są zdecydowanie mniejsze. Skąd pomysł na takie działanie ze strony FCA? Odpowiedź jest prosta – chodzi o pieniądze. Włosko-amerykański koncern od dawna ma problemy finansowe, a kiepski początek roku tylko pogorszył sprawę. Przefakturowanie 6000 samochodów pozwoliło zwiększyć na papierze przychód o 90 milionów euro. Całą operację było najłatwiej przeprowadzić właśnie na rodzimym rynku Fiata choćby dlatego, że Włochy odpowiadają aż za 59 proc. sprzedaży tej marki. Sami dilerzy nie są jednak zadowoleni i ich związek już oprotestował ten proceder. Jak powiedział Carlo Alberto Jura, przewodniczący związku, odpowiednim zapasem jest taki na 1,5-2 miesiące, a niektórzy dilerzy posiadają Tipo na 8-9 miesięcy."
http://moto.wp.pl/badania-techniczne-beda-drozsze-a-spoznialscy-zaplaca-podwojnie-6111893991032961a,"Badania techniczne będą droższe, a spóźnialscy zapłacą podwójnie Rząd planuje zmiany w przepisach dotyczących okresowych badań technicznych pojazdów. Będzie drożej, a osoby, które zapomną o tym obowiązku, będą musiały zapłacić dwa razy więcej. Oryginalny pomysł nowych przepisów zakładał, że po przekroczeniu terminu badania technicznego o 30 dni kierowca będzie musiał jechać do państwowej stacji kontroli pojazdów. Jednak ta propozycja okazała się bardzo kontrowersyjna. Takich miejsc byłoby mało, a to by oznaczało problem nie tylko z dojazdem (szczególnie dla osób z innych miejscowości), ale też z kolejkami w takich stacjach. Z powodu tych wątpliwości rządzący wycofali się z tego pomysłu – informuje gazetaprawna.pl. Jednak nadal spóźnialscy mają być dodatkowo karani. Nowy pomysł zakłada, że jeśli kierowca pojawi się w stacji kontroli pojazdów ponad 30 dni po terminie, to zapłaci za badanie podwójnie. Takie rozwiązanie jest też atrakcyjne dla samych rządzących. Nawet 40 proc. kierowców spóźnia się z badaniami technicznymi, a duża część z nich przekracza 30 dni. To przełoży się na znaczący wzrost wpływu z badań technicznych. Właścicieli stacji kontroli pojazdów za to ucieszy inna zmiana. Wiosną mają zostać podniesione opłaty za badania – pierwszy raz od kilkunastu lat. Mimo inflacji, wzrostu kosztów utrzymania warsztatów i podwyżki VAT-u, ceny u diagnostów cały czas pozostawały na tym samym poziomie. Teraz  ma być ustalana kwota netto dla badania samochodu osobowego, a ceny za inne pojazdy będą od niej uzależnione stałym mnożnikiem. Podwyżka ma mieć miejsce na wiosnę 2018 roku, a później ceny mają być podnoszone co roku w zależności od inflacji. Jak podaje gazetaprawna.pl, początkowo bazowa cena ma wynieść 102 zł netto. Jednak sami właściciele stacji kontroli pojazdów chcieliby, żeby było to jeszcze więcej. Tłumaczą oni, że realny wzrost kosztów od 2004 roku był wyższy."
http://moto.wp.pl/mdokumenty-koniec-z-wozeniem-prawa-jazdy-w-2017-roku-6068404252291713a,"mDokumenty: koniec z wożeniem prawa jazdy w 2017 roku  Ministerstwo Cyfryzacji przedstawiło swoje plany związane z rozwojem państwowych usług dla użytkowników telefonów komórkowych. Jeśli wszystko przebiegnie bez opóźnień, z końcem 2017 roku zniknie konieczność wożenia ze sobą prawa jazdy, dowodu rejestracyjnego oraz potwierdzenia zawarcia polisy OC. Możliwość potwierdzenia posiadania przez kierowcę odpowiednich uprawnień ma umożliwiać platforma mDokumenty. Jak szacuje Ministerstwo Cyfryzacji, w październiku 2017 roku uruchomiona zostanie usługa cyfrowego potwierdzenia prawa jazdy, a przed końcem 2017 roku dowodu rejestracyjnego oraz potwierdzenia zawarcia umowy na ubezpieczenie OC. Jak ma to działać? Osoba, która zdecyduje się na taką usługę, poda numer telefonu, z którego korzysta. - W razie zatrzymania przez policję, kierowca poda funkcjonariuszom swoje imię i nazwisko oraz numer PESEL - mówi Wirtualnej Polsce Karol Manys, rzecznik prasowy Ministerstwa Cyfryzacji. - Ci wprowadzą je za pomocą interfejsu urządzenia zamontowanego w radiowozie (są one już na wyposażeniu policyjnych samochodów). Wtedy na telefon kierowcy przyjdzie SMS z kodem dostępu. Podajemy go policjantowi, a ten uzyskuje dostęp do potrzebnych mu danych. Jeśli w miejscu zatrzymania nie będzie zasięgu sieci komórkowych lub po prostu rozładuje nam się telefon, policja skorzysta z procedury zapasowej – zweryfikuje nasze dane za pomocą własnego urządzenia oraz kontaktu radiowego z najbliższą komendą – dodaje Manys.   Proponowane zmiany w przepisach. Które z nich mają sens?    Ministerstwo Cyfryzacji projekt wprowadzenia elektronicznego prawa jazdy konsultowało z policją. Wiadomo już, że kierowca korzystający z tego systemu nie otrzyma mandatu za brak prawa jazdy, dowodu rejestracyjnego czy potwierdzenia zawarcia ubezpieczenia. Jakie skutki dla kierowców będzie miało skorzystanie z mDokumentów? Na plus należy zaliczyć fakt, że zmniejsza to ryzyko otrzymania mandatu za brak dokumentów. Dziś częściej zdarza się nam zapomnieć dowodu rejestracyjnego niż telefonu. Jest też minus. Jeśli spowodujemy stłuczkę, nie załatwimy sprawy poprzez spisanie oświadczenia. Konieczne będzie wezwanie na miejsce policji, by sprawdziła ona tożsamość kierowców i fakt posiadania prawa jazdy czy ubezpieczenia. Przy okazji mundurowi nie omieszkają też wystawić mandatu sprawcy kolizji. Jak zapewnia resort cyfryzacji, system będzie bezpieczny. Zgubienie czy kradzież telefonu nie będzie oznaczać utraty tożsamości. Aparat jest tu tylko sposobem na uzyskanie dostępu do dokumentu, a nie urządzeniem, w którym dane są przechowywane. Z mDokumentów będą mogli skorzystać posiadacze wszystkich rodzajów telefonów. Wystarczy, że odbierają one wiadomości SMS. Korzystanie z mDokumentów będzie dobrowolne, a dokumenty tradycyjne pozostaną w użyciu. Tomasz Budzik, Wirtualna Polska  Jedziesz własnym autem i nie płacisz za paliwo. To BlaBlaCar. Wypróbuj!"
http://moto.wp.pl/koniec-z-wymiana-dowodu-rejestracyjnego-ze-wzgledu-na-brak-miejsca-na-pieczatki-6115815020816001a,"Koniec z wymianą dowodu rejestracyjnego ze względu na brak miejsca na pieczątki? Ministerstwo Infrastruktury i Budownictwa przygotowało rozporządzanie w sprawie rejestracji i oznaczania samochodów. Jeśli dokument zostanie wprowadzony w życie bez zmian, zniknie konieczność wymiany dowodu rejestracyjnego ze względu na brak miejsca na pieczątki potwierdzające zaliczenie przeglądu technicznego. Kierowcy od lat narzekali na niedostosowanie wzoru dowodu rejestracyjnego do potrzeb zmotoryzowanych. W dokumencie jest wiele miejsca na adnotacje urzędowe, ale tylko sześć rubryk na pieczątki przybijane przez diagnostę podczas obowiązkowego  badania technicznego . Dla tych kierowców, którzy chcą dłużej posiadać jedno auto, oznacza to konieczność wymiany dowodu. Problem ten może zlikwidować nowe rozporządzenie ministra infrastruktury, które właśnie zostało skierowane do konsultacji publicznych.  Rozporządzenie co prawda nie zmienia obowiązującego wzoru dowodu rejestracyjnego, ale znosi obowiązek wymiany dokumentu po przybiciu w nim sześciu pieczątek diagnosty. W uzasadnieniu rozporządzenia czytamy, że zgodnie dyrektywą 2014/45/UE oraz projektowaną nowelizacją Prawa o ruchu drogowym w przypadku braku miejsc na pieczątki kierowca może wozić ze sobą wystawione przez diagnostę zaświadczenie o pozytywnym przejściu badania technicznego. Decyzja o tym, czy wymienić dowód, czy po prostu wozić ze sobą zaświadczenie, będzie więc należała do właściciela samochodu. Krok ten jest tym bardziej zrozumiały, że do końca 2017 roku Ministerstwo Cyfryzacji planuje wprowadzić usługę  cyfrowego prawa jazdy i dowodu rejestracyjnego , co zwolni kierowców z obowiązku posiadania przy sobie dokumentów podczas jazdy.  Jeśli dziś przed czekającym nas badaniem technicznym mamy zapełnione rubryki na pieczątki, musimy wymienić dowód rejestracyjny. Do urzędu miejskiego lub starostwa należy udać się z wypełnionym wnioskiem, kartą pojazdu i dowodem rejestracyjnym, a następnie wnieść opłatę w wysokości 54,50 zł. Kolejny raz do urzędu trzeba skierować się po odbiór nowego dowodu rejestracyjnego. Wprowadzenie rozporządzenia zlikwiduje ten problem.   Choć wprowadzenie trzeciej tablicy rejestracyjnej dla osób przewożących rowery za pomocą bagażnika na hak holowniczy oraz omówiony wyżej projekt rozporządzenia są ukłonami w stronę kierowców, zmotoryzowani w Polsce wciąż mają na co narzekać. Kilka pomysłów na uzdrowienie sytuacji ma jednak poseł Piotr Liroy-Marzec. Jego zdaniem należy znieść obowiązek wymiany tablic rejestracyjnych podczas przerejestrowywania samochodu kupionego w kraju. Znany ze swych muzycznych dokonań parlamentarzysta proponuje, by przypisać tablicę rejestracyjną na cały okres eksploatacji samochodu. Dla nabywcy samochodu osobowego będzie to oznaczało oszczędność 80 złotych. Kolejny pomysł dotyczy przywrócenia możliwości czasowego wyrejestrowania samochodów osobowych i motocykli. Zgodnie z polskim prawem każdy zarejestrowany pojazd musi być ubezpieczony. Wyrejestrowanie samochodu jest zaś możliwe tylko w razie jego sprzedaży, kradzieży lub zezłomowania. Tracą na tym właściciele kabrioletów, motocykli, kamperów, a nawet ciągników rolniczych. Możliwość czasowego wyrejestrowania pojazdu oznacza niższe wydatki na polisę OC. Nie oznacza to jednak, że właściciel maszyny nie ponosiłby żadnych kosztów. Powstał już poselski projekt dotyczący tej kwestii. Określa on, że opłata za czasowe wyrejestrowanie nie będzie mogła przekraczać 150 zł, a dokładnie zostanie określona w ministerialnym rozporządzeniu. Jeśli stawka sięgnęłaby maksimum tej kwoty, w przypadku posiadaczy motocykli czy małych roadsterów, mogłoby się okazać, że oszczędność na składce OC związana z - załóżmy - czteromiesięcznym wyrejestrowaniem, tylko nieznacznie przekracza koszt opłaty administracyjnej. Pozostają jeszcze dwie kłopotliwe kwestie. Właściciel pojazdu, który miałby być czasowo wyrejestrowany, musi oddać do urzędowego depozytu tablice rejestracyjne oraz dowód rejestracyjny. Musi też zapewnić pojazdowi miejsce postojowe poza drogą publiczną, strefą zamieszkania i strefą ruchu. Dla osób, które nie dysponują własną posesją lub garażem, oznacza to kolejne koszty.   Na razie nie wiadomo czy Ministerstwo Infrastruktury i Budownictwa zajmie się następnymi pomysłami, mającymi ułatwić życie kierowcom. Pozostaje nam więc cieszyć się z tego, co jest. Projekt rozporządzenia o rejestrowaniu samochodów miałby wejść w życie najpóźniej 1 stycznia 2018 roku."
http://moto.wp.pl/kolejne-samochody-z-poduszkami-takaty-do-serwisu-tym-razem-29-mln-toyot-6107016371426945a,"Kolejne samochody z poduszkami Takaty do serwisu. Tym razem 2,9 mln toyot Choć więcej się mówi o następstwach afery Volkswagena, to cały czas echem odbija się też problem z poduszkami powietrznymi japońskiej formy Takata. Toyota właśnie ogłosiła, że do serwisów musi trafić kolejnych 2,9 mln samochodów z wadliwymi elementami. Z powodu niewłaściwego wykonania poduszki powietrzne Takaty w momencie wybuchu mogą wystrzelić odłamki w kierunku pasażera. Z tego powodu na całym świecie (głównie w USA i Malezji) śmierć poniosło 16 osób, a ponad 100 zostało rannych. Problem ten dotyczy niemal wszystkich producentów samochodów i około 100 mln pojazdów. Teraz do tej długiej listy dochodzą kolejne. Toyota właśnie ogłosiła, że wymiana poduszek odbędzie się w kolejnych 2,9 mln samochodów – między innymi SUV-ach RAV4. Tym razem dotyczy to przede wszystkim pojazdów z Japonii, Chin i Oceanii, ale też kilku innych rynków. Kolejna od 2013 roku, gdy sprawa wyszła na jaw, kampania naprawcza pokazuje, że problem cały czas nie został rozwiązany, a wadliwe poduszki powietrzne wciąż stanowią niebezpieczeństwo. Dla Takaty sprawa nie zamyka się na samej wymianie ok. 100 mln poduszek. Japońska firma w efekcie całej afery straciła zaufanie swoich klientów. Nie można też zapominać o pozwach ofiar i karach związanych z wprowadzeniem na rynek niebezpiecznych produktów."
http://moto.wp.pl/takata-moze-zaplacic-nawet-90-mld-zl-za-akcje-naprawcze-6036895545721473a,"Takata może zapłacić nawet 90 mld zł za akcje naprawcze  Choć najgłośniejszą ostatnio aferą w świecie motoryzacji jest ta związania z oszustwami Volkswagena przy testach emisji spalin, to wcale nie jest ona największa. Zdecydowanie poważniejszy problem ma japońska firma Takata, której wadliwe poduszki powietrzne mogą podczas wybuchu ranić pasażerów odłamkami. Już w 2013 roku pierwsi producenci samochodów rozpoczęli akcje przywoławcze z powodu wadliwych poduszek Takaty. Elementy mające ratować życia często same stawały się śmiertelnie niebezpieczne. Tylko Honda ogłosiła, że wie o 100 rannych i 8 osobach, które zginęły wskutek tego błędu konstrukcyjnego, a Takata dostarcza swoje poduszki do samochodów wielu marek – m.in. BMW, Chryslera, Forda, Hondy, Mazdy, Nissana i Toyoty. Trzeba jednak pamiętać, że nie wszystkie airbagi w tych autach muszą pochodzić od japońskiego producenta. O tym, które konkretnie samochody są poddawane wymianie wadliwego elementu, informują producenci samochodów, a w Polsce najlepszym źródłem jest UOKiK, który odnotowuje wszystkie akcje naprawcze. Afera sięga kilkanaście lat wstecz, a to oznacza jej ogromną skalę. Bez wątpienia będzie to największa i najdroższa akcja przywoławcza w historii motoryzacji. „Bloomberg” podaje, że wg najnowszych szacunków w najgorszym przypadku problem może dotyczyć nawet 287,5 mln poduszek powietrznych. To miałoby się przełożyć na łączny koszt 2,7 bln jenów, czyli równowartość ponad 90,5 mld złotych. Taka kwota to niemal 5 lat przychodów firmy, a to oznacza, że Takata jest w bardzo poważnych tarapatach. Należy założyć, że szacunki te są pesymistyczne, bo nawet w przypadku nowych aut nie wszyscy właściciele stawiają się w serwisach na akcje przywoławcze, a przy tak starych samochodach zapewne jeszcze więcej osób nie skorzysta z tej usługi. Z drugiej strony nawet połowa tej sumy byłaby ogromna. Pojawienie się tych wyliczeń natychmiast spowodowało spadek akcji Takaty na tokijskiej giełdzie. Był to też cios dla Hondy, która jest dużym klientem japońskiego producenta części samochodowych, a także jego udziałowcem. Co więcej spadały też akcje innych marek jak Nissan i Toyota, których opinia również została nadszarpnięta przez wadliwe poduszki. sj, moto.wp.pl"
http://moto.wp.pl/dwa-razy-wymieniano-wadliwa-poduszke-takaty-ale-i-tak-kierowca-zostal-ciezko-ranny-6115791896458881a,"Dwa razy wymieniano wadliwą poduszkę Takaty, ale i tak kierowca został ciężko ranny Choć została nieco przyćmiona przez dieslową aferę Volkswagena, to można bez ryzyka stwierdzić, że afera Takaty jest jeszcze bardziej poważna. W samochodach na całym świecie było trzeba wymienić ok. 100 mln wadliwych poduszek powietrznych, które zamiast ratować życie, mogły doprowadzić do śmierci. Jak się okazuje, beztroska nieodpowiedzialnych mechaników może dalej nieść zagrożenie. Honda właśnie poinformowała o kolejnym tragicznym zdarzeniu, które miało miejsce 3 marca w Las Vegas. Kierowca Accorda z 2002 roku miał wypadek i odłamki z wadliwej poduszki powietrznej przebiły mu tchawicę. Na szczęście udało się uratować mężczyźnie życie. Sprawa ma jednak drugie dno. Śledztwo przeprowadzone przez Hondę ujawniło, że ten konkretny samochód miał dwa razy wymieniane wadliwe poduszki powietrzne – podczas akcji serwisowych w lutym 2012 r. i w styczniu 2015 r. W obu przypadkach napraw dokonały oficjalne serwisy. Jednak kilka miesięcy po drugiej wymianie poduszki samochód został całkowicie rozbity i jako wrak sprzedany aktualnemu właścicielowi. Ten postanowił odbudować auto i wykorzystał do tego części innych zezłomowanych aut. Między innymi zamontowano poduszkę z Accorda z 2001 roku. Był to wadliwy element jeszcze z pierwszej serii objętej akcją serwisową. Niestety podczas wypadku stara poduszka powietrzna wystrzeliła metalowe odłamki w kierowcę i poważnie go raniła. Honda ostrzegała przed wykorzystywaniem niebezpiecznych elementów, ale, jak widać, nie brakuje osób, które nie posłuchały tej rady. Sama Honda w ciągu ostatnich dwóch lat odkupiła od handlarzy częściami ponad 60 tys. wadliwych poduszek, ale cały czas wiele ich jest dostępnych na rynku. Wada konstrukcyjna poduszek Takaty powoduje, że podczas ich wybuchu w kierunku ofiary mogą zostać wystrzelone metalowe odłamki. Jak poinformowała japońska firma, problem dotyczy ładunków wybuchowych i źle przechowywanych chemikaliów, które były wykorzystywane w poduszkach powietrznych. Ryzyko awarii jest największe w ciepłym i wilgotnym klimacie. Dlatego oprócz USA, najwięcej ofiar było w Malezji. W Stanach Zjednoczonych śmierć z powodu wadliwych poduszek Takaty poniosło 10 osób, a ponad 100 zostało rannych. Problem ten dotyczy wielu samochodów, gdyż japońska firma dostarcza podzespoły aut różnych marek. Łącznie w USA sprawa dotknęła niemal 34 mln aut, a na świecie 53 mln. Ponieważ nieraz wadliwa jest więcej niż jedna poduszka, akcje serwisowe objęły około 100 mln tych elementów. To są jednak tylko częściowe szacunki, gdyż co chwilę pojawiają się informacje o kolejnych akcjach serwisowych i już rok temu ""Bloomberg"" podawał, że w najgorszym przypadku problem może dotyczyć nawet 287,5 mln poduszek powietrznych. Sprawa dotyczy również Polski. Tylko od początku tego roku ogłoszono dwie akcje serwisowe wymagające wymiany niebezpiecznych poduszek powietrznych. W przypadku Hondy do serwisów wezwano 7385 samochodów wyprodukowanych od 04.07.2008 r. do 04.01.2010 r. Natomiast w przypadku Toyoty zajęto się starszymi samochodami - Corollami wyprodukowanymi od 19.09.2001 r. do 15.06.2004 r. Tu akcja przywoławcza dotyczy aż 29 855 pojazdów.  Oprócz akcji serwisowych Takata musi też liczyć się z karami i odszkodowaniami dla ofiar. To czyni tę aferą jedną z największych, ale też najtragiczniejszych w skutkach, w historii motoryzacji."
http://moto.wp.pl/peugeot-3008-zmiana-kierunku-6068403002901121a,"Peugeot 3008: zmiana kierunku  Pierwsza generacja Peugeota 3008 bardziej przypominała podniesionego minivana niż SUV-a. Zamiast rozwijać wcześniejszą koncepcję, Francuzi postanowili zadomowić się w segmencie kompaktowych crossoverów. 3008 jest niewiele mniejszy od VW Tiguana i to właśnie w nim koncern PSA Group upatruje głównego rywala. Jeździliśmy wersją ze 180-konnym dieslem. Auto w Polsce pojawi się w najbliższych tygodniach. Odważne rysy 3008 sugerują kierunek zmian w całej gamie sukcesywnie wprowadzanych modeli. Kompaktowy crossover wnosi tym samym sporo świeżości w segmencie dość konserwatywnie wyglądających konkurentów. Na celowniku Francuzów znalazł się Nissan Qashqai, VW Tiguan, Mazda CX-5, Renault Kadjar i Honda CR-V. Nowoczesnym designem Peugeot wybija się przed szereg. Auto poznamy po delikatnie cofniętych i w pełni LED-owych reflektorach (opcja), a także grillu przypominającym plaster miodu. Tył zdominowały wydatne lampy z diodowym oświetleniem i osłona zderzaka z tworzywa. Podobne znajdziemy na progach i w przedniej części pojazdu. Całość wygląda rasowo i sugeruje niezłe możliwości off-roadowe. Co ciekawe, mimo 22-centymetrowego prześwitu i mocnych, turbodoładowanych silników, producent nie przewiduje napędu na cztery koła. Widocznie klienci podążający za modą na wszechstronne samochody nie potrzebują systemu 4x4. Oferta składająca się z czterech silników powinna zadowolić większość klientów. Dla fanów downsizingu i jazdy miejskiej producent przewidział 1.2 PureTech o mocy 130 KM i 230 Nm. Wbrew pozorom w aucie ważącym ponad 1,3 tony niewielki, 4-cylindrowy motor sprawuje się przyzwoicie. Peugeot do setki przyspiesza w 10,5 sekundy (z 6-biegowym automatem) i rozpędza się maksymalnie do 188 km/h. Odczuwalny spadek dynamiki następuje powyżej 120 km/h. Wzrasta też wówczas zużycie, które przy 150 km/h wynosi około 9-10 litrów na 100 km. Drugi z benzyniaków to konstrukcja opracowana wspólnie z BMW. 1.6 THP generuje 165 KM i 240 Nm. Współpracuje tylko z automatyczną skrzynią i gwarantuje niezłe osiągi. 0-100 km/h w 8,9 sekundy i 206 km/h prędkości maksymalnej. Zdecydowanie mniej korzystnie przedstawia się zużycie paliwa, które w cyklu miejskim przekroczy 11 litrów na 100 km. W trasie trudno zejść poniżej 7. ##Niskoemisyjne diesle Dopisek BlueHDi przed każdym z silników wysokoprężnych oznacza niską emisję CO2, która w zależności od wersji wynosi od 104 do 124 g/km. Ofertę wypełniły znane już od kilku lat jednostki. Najtańszy i jednocześnie najsłabszy jest 1.6 HDi. Ma 120 koni mechanicznych i 300 Nm momentu obrotowego. W podstawowej specyfikacji występuje z 6-biegową, manualną skrzynią. Za dopłatą można go wyposażyć w 6-stopniowy automat. 3008 w tej wersji do setki przyspiesza w 11,2 sekundy (11,6 z automatem) i osiąga maksymalnie 186 km/h. Według producenta w cyklu pozamiejskim zużywa 3,9 litra na 100 km. Nam udało się zejść do 5 litrów, co w segmencie kompaktowych crossoverów należy uznać za niezły wynik. Poszukujący lepszej dynamiki powinni zwrócić uwagę na jedną z dwóch wersji 2.0 HDi. Pierwsza z nich ma 150 KM i 370 Nm (9,6 do setki i 207 km/h). Druga jest obecnie najmocniejszą jednostką w gamie. W tym przypadku z dwóch litrów uzyskano 180 KM i 400 Nm. Ten czterocylindrowy diesel napędza także największe modele Citroena i DS-a. W 3008 w zupełności wystarczy do dynamicznej jazdy nie tylko w mieście, lecz również w trasie. 400 Nm trafia na przednią oś poprzez automatyczną, 6-biegową skrzynię. Moc rozwijana jest harmonijnie, a hydrokinetyczny automat dość sprawnie wrzuca kolejne przełożenia. Kłopot ma tylko z szybką redukcją, ale to typowa bolączka większości klasycznych mechanizmów. Pierwsza setka pojawia się na liczniku po 8,9 sekundy, a wskazówka prędkościomierza kończy pracę na 207 km/h. Niezłe parametry na papierze przekładają się na drogową rzeczywistość. Peugeot jest elastyczny, a mocy nie brakuje także przy czterech pasażerach na pokładzie. Do tego potrafi ciągnąć przyczepę o masie 1700 kg i wjechać w lekki teren. Brak napędu na cztery koła w niewielkim stopniu rekompensuje obecność systemu Grip Control. Za sprawą pokrętła pozwala regulować pracę elektronicznych układów wspomagających przyczepność. Auto wyposażono też w asystenta zjazdu. Radzimy 
jednak uważać, bo sypki piasek i płytkie kałuże to szczyt możliwości off-roadowych francuskiego SUV-a. ##Jego żywioł to asfalt Takim hasłem kierowali się prawdopodobnie inżynierowie odpowiedzialni za układ jezdny. Pamiętacie pierwszą generację 3008? Miała miękkie i wyraźnie skierowane na komfort nastawy zawieszenia. Nie przekonywała też precyzja układu kierowniczego i lewarka manualnej skrzyni biegów. Konstruktorzy wyciągnęli wnioski, być może pojeździli niemieckimi konkurentami i tchnęli w tego Peugeota zdecydowanie więcej sportu. Mimo sporego prześwitu crossoverowi niestraszne ciasne łuki i dynamiczne zmiany kierunku. Auto prowadzi się pewnie, a w zakrętach zachowuje dość neutralnie. Po wciśnięciu przycisku Sport zmniejsza się siła wspomagania kierownicy i wyostrza reakcja na gaz. Nie brakuje również wzmocnionych doznań akustycznych. Za sprawą dźwięku płynącego z głośników można odnieść wrażenie, że pod maską pracuje 6-cylindrowy motor. To patent stosowany na coraz większą skalę, także w BMW, Mercedesie i Audi. Komfort jazdy po dziurawych nawierzchniach to kolejny mocny punkt 3008. Samochód całkiem nieźle radzi sobie z ubytkami w 
asfalcie na 18-calowych kołach. Gorzej z poprzecznymi nierównościami, gdzie spod podłogi potrafi dotrzeć do kabiny nieprzyjemny dźwięk. Rewolucja nastąpiła wewnątrz. Futurystyczny kokpit został zdominowany przez nietypowe kształty i dwa spore wyświetlacze. Pierwszy z nich wkomponowano w środek deski rozdzielczej. Ma 8 cali i zawiaduje większością systemów pokładowych. Steruje automatyczną klimatyzacją, systemami bezpieczeństwa, a także zaawansowanym nagłośnieniem zaprojektowanym przez firmę Focal. Drugi z ekranów to odpowiedź na Virtual Cokpit w Volkswagenie. Ma 12,3 cala i bardzo efektowny interfejs. Kierowca ma do dyspozycji 5 trybów wyświetlania. Samo przejście między nimi robi wrażenie dopieszczonymi animacjami. Tego w niemieckim rozwiązaniu nie znajdziemy. Niemniej, mimo fantazji projektantów, udało się znaleźć kompromis między efektownym wyglądem a przejrzystością. Jakość materiałów wykończeniowych nie pozostawia wiele do życzenia. Klient może zażyczyć sobie dekory do złudzenia przypominające drewno, tapicerkę ze skóry i alcantary, a także jedną z kilku wersji kolorystycznych wnętrza. Całość wygląda świeżo, a poszczególne tworzywa są wysokiej klasy. Zastrzeżenia może budzić jedynie spasowanie niektórych elementów. Być może to problem egzemplarzy przedprodukcyjnych. Przekonamy się za kilka tygodni, gdy auto pojawi się w salonach sprzedaży. ##Naszym zdaniem 3008 może mocno namieszać w segmencie kompaktowych SUV-ów. Przekonuje świeżym wyglądem, finezyjnym i praktycznym wnętrzem (520-litrowy bagażnik), dobrymi właściwościami jezdnymi, a także szeroką możliwością personalizacji. W katalogu znajdziemy wygodne fotele z 8-stopniowym masażem, a także aktywny tempomat i system automatycznego parkowania równolegle i prostopadle tyłem. Wiele zależy jednak od finalnej ceny Peugeota. Podstawowa wersja ze 130-konnym silnikiem 1.2 kosztuje 89 900 zł. Za 1.6 HDI (120 KM) trzeba zapłacić 110 600 zł. 2.0 HDI o mocy 180 KM to wydatek przynajmniej 155 tysięcy. Wersja 4x4 dołączy do oferty za trzy lata wraz odmianą hybrydową typu plug-in. Konkurencja w segmencie jest bardzo mocna, a wkrótce do stawki dołączy jeszcze Skoda Kodiaq wyceniona na 89 tysięcy z turbodoładowanym 1.4 TSI o mocy 125 KM. Niedawno zaprezentowany Seat Ateca to wydatek przynajmniej 77 tysięcy z 1.0 TSI 115 KM. Kia Sportage 1.6 GDI (132 KM) kosztuje 75 990 zł, a VW Tiguan 99 280 z 1.4 TSI (125 KM). Piotr Mokwiński, Wirtualna Polska"
http://moto.wp.pl/hyundai-i10-na-podboj-europejskich-miast-6097122193454209a,"Hyundai i10: na podbój europejskich miast Koreańskie samochody to dziś już nie egzotyczna alternatywa, a modele walczące z europejskimi konstrukcjami jak równy z równym. Kolejnym autem, które to skutecznie udowadnia, jest miejski Hyundai i10. Choć brakuje mu cech szczególnych, to na żadnym polu nie odstaje od konkurentów. Wydaje się, że właśnie taki przepis na sukces mają zarówno Hyundai jak i Kia. Samochody obu marek nie wyróżniają się. Nie zaskakują stylistyką (jak Fiat 500), nie mają wyjątkowych rozwiązań technicznych (jak Renault Twingo), ale starają się być pod każdym względem poprawne. Jest tak nie tylko w przypadku większych modeli, ale też małego Hyundaia i10. Miejskie auto koreańskiej marki przeszło lifting, który w praktyce ograniczył się do przeprojektowania zderzaków. Teraz z przodu w oczy rzucają się okrągłe LED-owe światła do jazdy dziennej, które wcześniej były liniami umieszczonymi obok świateł przeciwmgłowych. Nowością jest też opcjonalny system multimedialny i nawigacja z 7-calowym ekranem dotykowym. Posiada on między innymi możliwość podłączenia telefonu za pomocą usług Apple CarPlay lub Android Auto. Testowany egzemplarz posiadał tradycyjne radio z możliwością podłączenia pendrive’a. We wnętrzu królują dobrze spasowane, ale twarde plastiki. W tej klasie to jednak standard. Nie ma co liczyć na droższe materiały. W odróżnieniu np. od Skody Citigo Hyundai nie zdecydował na pozostawienie odsłoniętych elementów metalowych. Tutaj, nawet jeśli oznacza to użycie twardego i nieciekawie wyglądającego tworzywa, nie ma miejsca na takie nietypowe dziś rozwiązania. Kierowca i pasażer zasiadający z przodu raczej nie będą narzekać na brak miejsca. Dziś to już standard nawet w segmencie A. Z tyłu jednak jest dość ciasno i raczej są to miejsca przeznaczone dla dzieci niż dorosłych. Warto przy tym podkreślić, że koreańskie auto oferowane jest tylko w bardziej praktycznej wersji 5-drzwiowej. Pod względem przestrzeni w kabinie Hyundai i10 prezentuje poprawny wynik dla tej klasy – jest nieźle, ale znajdą się modele, w których będzie nieco więcej przestrzeni. Bardzo dobrze prezentuje się natomiast bagażnik. 252 l (i 1046 l po złożeniu tylnego oparcia) to sporo jak na tę klasę i długość 3665 mm. Standardowo pod maską montowany jest 1-litrowy silnik o mocy 66 KM (dostępny również z automatyczną skrzynią). Opcjonalnie może on od razu posiadać instalację LPG. W testowanym egzemplarzu znalazła się mocniejsza jednostka o pojemności 1,25 l i mocy 87 KM. Przekłada się to na przyspieszenie do 100 km/h w 12,1 s i prędkość maksymalną 175 km/h. Solidne wyniki, jak na segment A. Mocniejszy silnik to nie tylko lepsze osiągi, ale przede wszystkim wyższa kultura pracy. W odróżnieniu od 1-litrowej jednostki (i liczniejszej grupy konkurentów), większy silnik w Hyundaiu i10 posiada cztery cylindry. Z jednej strony wiąże się to z nieco większym spalaniem (średni wynik powyżej 6 litrów na 100 km), ale z drugiej zapewnia wyższą kulturę pracy. Prowadzenie się Hyundaia i10 nie odbiega od tego, do czego przyzwyczaiły nas samochody segmentu A. Zdecydowanie nie jest to auto sportowe, ani nie zapewnia wysokiego komfortu, ale niewielkie nadwozie pozwala na sprawne i wygodne manewrowanie w mieście. Z drugiej strony fakt, że mocniejsze wciśnięcie gazu nie wpływa znacząco na spalanie, zachęca do bardziej dynamicznej jazdy. Wrażenie to potęguje zaskakująco przyjemnie pracujący lewarek skrzyni biegów – kolejne przełożenia zmienia się niemal jak w samochodzie sportowym. Drobna rzecz, a cieszy. Cennik Hyundaia i10 otwiera kwota 39 900 zł za odmianę z 1-litrowym silnikiem. Mocniejsza jednostka wymaga dopłaty 2 tys. zł. Droższym dodatkiem, wycenionym na 4 tys. zł, jest instalacja LPG. Tyle samo trzeba zapłacić, jeśli w miejsce 5-biegowej skrzyni manualnej klient będzie chciał automat o 4 przełożeniach. Testowany model w wersji wyposażeniowej Style (m.in. z elektrycznymi szybami z tyłu i skórzaną kierownicą) to wydatek 51 100 zł. Konkurenci z nieco słabszymi silnikami są jednak zauważalnie tańsi. Zatem to, że Hyundai i10 nie posiada większych wad, sporo kosztuje. Można jednak liczyć na upusty – choćby zniżkę o przynajmniej 4 tys. zł przy zakupie egzemplarzy z rocznika 2016."
http://moto.wp.pl/mg-znow-ma-byc-obecne-w-europie-6115784827012737a,"MG znów ma być obecne w Europie Brytyjska marka MG, należąca dziś do chińskiego koncernu SAIC, zapowiedziała powrót do Europy Kontynentalnej. Co ma nam do zaoferowania? MG to marka o historii dłuższej niż Volkswagen czy Toyota. Powstała w 1924 roku i na przestrzeni lat znana była głównie z produkcji modeli o sportowym charakterze. Firma nie przetrwała jednak upływu czasu, a gwoździem do jej trumny było przejęcie przez Rovera, który w 2005 roku ogłosił bankructwo. Marka jednak nie zginęła i dziś należy do chińskiego koncernu SAIC, który w Państwie Środka i Wielkiej Brytanii (od 2011 roku) produkuje samochody z MG w logo. Jak informuje „Automotive News Europe”, pod koniec 2019 roku samochody MG mają pojawić się w Kontynentalnej Europie. Chińskiego inwestora do takiego kroku zachęciły prawdopodobnie wyniki sprzedaży na brytyjskim rynku. Choć w liczbach bezwzględnych jest ona marginalna, to od 2014 roku marka odnosi sukcesy, zwiększając sprzedaż na przestrzeni trzech lat o 80 proc. - do 4,2 tys. pojazdów w 2016 roku. Dla porównania, w 2016 roku w Chinach pod marką MG sprzedano ponad 80 tys. aut. Jak zakomunikował koncern SAIC, w Europie oferta MG skoncentrowana będzie na SUV-ach, kompaktowych hatchbackach oraz samochodach segmentu B. W 2016 roku chiński właściciel założył w Luksemburgu filię marki. Jaj zadaniem będzie nadzorowanie sprzedaży w kontynentalnej części Europy. Szefem oddziału został Pieter Gabriels, który wcześniej był odpowiedzialny za sprzedaż Saaba w Holandii oraz Hummera w Europie. Prawdopodobnie samochody MG będą sprzedawane bezpośrednio - za pomocą strony internetowej. Gabriels zastrzega jednak, że nie będzie to marka budżetowa. Klienci, którzy zdecydują się na MG, mają podjąć decyzję ze względu na atrakcyjność oferowanych modeli.  Ujawniono, że na początku ofertę MG w Europie stanowić ma miejski SUV MG ZS, który zadebiutował w Chinach tego roku, oraz następca produkowanego obecnie kompaktowego SUV-a o nazwie GS. Większy GS został opracowany przez jednostkę rozwojową w Longbridge i na brytyjskim rynku jest sprzedawany od połowy 2016 roku. SUV występuje w  dwóch benzynowych wersjach silnikowych. Motor o pojemności 1,5 l osiąga moc 162 KM, a silnik 2,0 l 218 KM. Kierowca obsługuje 6-biegową ręczną przekładnię lub automatyczną skrzynię o dwóch sprzęgłach i 6 lub 7 przełożeniach. Cena MG GS w podstawowej wersji to 15,1 tys. funtów, czyli 75,3 tys. zł. Dla porównania cennik  Peugeota 3008  na Wyspach rozpoczyna się kwotą 22 tys. funtów. Obecny na chińskim rynku ZS to SUV o długości 4,3 m i rozstawie osi wynoszącym 259 cm. Sprzedawany jest z silnikami o pojemności 1,5 l oraz 1,6 l. Dziś trudno jednak powiedzieć, czy produkt obecny na rynku w Państwie Środka będzie wyposażony podobnie w Europie. Miejski MG 3 został zaprezentowany w 2010 roku podczas pekińskiego salonu samochodowego. Podobnie jak GS został opracowany w Wielkiej Brytanii, ale początkowo produkowano go tylko w Chinach. Za napęd służą tu benzynowe silniki o pojemności 1,3 l (93 KM) oraz 1,5 l (106 KM). Cena samochodu w podstawowej wersji wynosi 8,7 tys. funtów, czyli 43,4 tys. zł. Za konkurencyjnego  Hyundaia i10  Brytyjczyk musi zapłacić 9 tys. funtów, w zamian otrzyma jednak auto ze słabszym silnikiem.   Niewykluczone, że do Europy trafi również napędzany elektrycznie van, będący dostosowaną do wymagań UE wersją Maxusa firmy SAIC. Samochód, który oferowałby funkcjonalność porównywalną z Mercedesem Sprinterem czy Volkswagenem Crafterem, miałby kosztować około 45 tys. euro, czyli sporo. Zwrotu tego wydatku należałoby spodziewać się po 4 lub 5 latach ze względu na niski koszt pokonywania stu kilometrów elektrycznego auta. Jego zasięg miałby wynosić 200 km.  Chińskie firmy motoryzacyjne od dawna przymierzają się do zaistnienia w granicach Unii Europejskiej. Póki co okazuje się to jednak nie takie proste, jak na pierwszy rzut oka można byłoby sądzić. Choć koncerny te mają spore zaplecze finansowe, trudno im zaoferować produkty, które byłyby konkurencyjne technologicznie i cenowo.  Porażkę poniosła chińsko-izraelska firma Qoros. W 2013 roku podczas salonu samochodowego w Genewie pokazała ona model 3. Choć samochód powstał przy współudziale inżynierów mających bogate doświadczenia w europejskich firmach motoryzacyjnych, a w testach Euro NCAP wypadł nadzwyczaj dobrze, deklasując znaczną część konkurencji ze Starego Kontynentu, nie stał się on kamieniem węgielnym budowy potęgi Qorosa w Europie.  Chińsko-izraelska marka pokazała model 3 w wersji z pięcioma drzwiami i nadwoziem kombi, w 2014 roku zaprezentowała wizualizację limuzyny 9, a w 2015 koncepcyjnego SUV-a segmentu B z napędem hybrydowym. Mimo, że oferta firmy się rozrasta, wciąż nie ma jej w Europie. Punkt sprzedaży na Słowacji, założony w 2013 roku, od początku działał jako forpoczta dla kolejnych przedstawicielstw, które miały objąć cały kontynent w 2016 roku. Plany koncernu zweryfikowała jednak rzeczywistość i dziś nie wiadomo czy Qoros w ogóle pojawi się w Europie na szeroką skalę.  Inna chińska marka - Lynk&Co - zamierza wkroczyć do Europy w drugiej połowie 2018 roku. Marka ta powstała za sprawą chińskiego koncernu Geely, który w swoim portfolio ma między innymi Volvo. Już za pięć lat, a więc w roku 2021, na całym świecie marka ma sprzedawać rocznie pół miliona aut. Jej gama ma wówczas liczyć przynajmniej pięć modeli. Na razie Lynk&Co pokazało pierwszy ze swoich samochodów - SUV-a o nazwie 01 Concept.  Lynk&Co ma zmienić również sposób, w jaki Europejczycy kupują samochody i używają ich. Choć marka wierzy w przyszłość kupowania samochodów przez internet, na Starym Kontynencie zamierza stworzyć sieć około 500 salonów dilerskich. 01 Concept w Europie ma być zaliczany do grona aut luksusowych. Jednocześnie będzie tańszy niż najbardziej atrakcyjne cenowo oferty porównywalne pod względem wielkości. Jak zapewnia szefostwo firmy, „chińskie Volvo” będzie sprzedawane w cenie niższej od tego, co proponuje Fiat, Ford czy francuscy producenci.  Jeśli choć część planów Chińczyków uda się zrealizować, krajobraz motoryzacyjny Starego Kontynentu w najbliższych latach mogą czekać duże zmiany."
http://moto.wp.pl/s19-bedzie-lacznik-z-droga-powiatowa-6115835458401921a,"S19: będzie łącznik z drogą powiatową Rzeszowski oddział Generalnej Dyrekcji Dróg Krajowych i Autostrad zdecydował o wybudowaniu tymczasowego łącznika między odcinkiem trasy S19 Sokołów Małopolski-Stobierna a skrzyżowaniem z drogą powiatową. Dzięki temu z Sokołowa Młp. wyprowadzony zostanie ruch tranzytowy. Odcinek ten będzie miał 12,5 km długości i przebiegać będzie przez powiaty: rzeszowski i łańcucki. Droga będzie omijać Sokołów Młp. od strony wschodniej i bezpośrednio połączy się z oddanym już do ruchu odcinkiem S19 Stobierna – Rzeszów. Jak poinformowała PAP rzeczniczka prasowa rzeszowskiego oddziału Generalnej Dyrekcji Dróg Krajowych i Autostrad (GDDKiA) Joanna Rarus, decyzja o budowie łącznika zapadła po ponownej analizie postulatów, które wpłynęły do GDDKiA i Ministerstwa Infrastruktury i Budownictwa w tej sprawie. - Wybudowanie tymczasowego łącznika pozwoli na użytkowanie całego odcinka drogi ekspresowej S19, przy jednoczesnym wyprowadzeniu ruchu tranzytowego poza obręb Sokołowa Małopolskiego. Ponadto znacznie ułatwi roboty drogowe podczas budowy kolejnego odcinka S19 - podkreśliła rzeczniczka. Odcinek drogi ekspresowej S19 Sokołów Małopolski–Stobierna miał zostać oddany w czerwcu 2017 r. Z uwagi na konieczność budowy łącznika, cały fragment S19 zostanie oddany do końca sierpnia 2017 r. Jak podkreśliła Rarus, łącznik powstanie w ramach kontraktu z wykonawcą odcinka, firmą Aldesa Construcciones Polska; wartość umowy na budowę S19 to blisko 290 mln zł. Roboty przygotowawcze i drogowe są zaawansowane prawie w 70 proc., a roboty mostowe - w 90 proc. Droga ekspresowa S19 ma stać się główną trasą komunikacyjną na kierunku północ - południe we wschodniej części kraju. Ma przebiegać od przejścia z Białorusią w Kuźnicy do granicy ze Słowacją w Barwinku. Będzie też częścią szlaku Via Carpatia."
http://moto.wp.pl/motocyklem-125-cm3-w-miasto-czy-kierowca-samochodu-da-sobie-rade-6036888281592961a,"Motocyklem 125 cm3 w miasto. Czy kierowca samochodu da sobie radę?  Postanowiłem sprawdzić, czy jako doświadczony kierowca jestem w stanie – na co pozwala mi prawo – jeździć motocyklem o pojemności  125 cm3  w ruchu ulicznym. Skoro robię to na co dzień, to chyba dam radę na jednośladzie? Cóż, okazuje się, że to nie takie proste. Oto lista pułapek, w jakie wpadłem. Prawo jazdy kategorii B mam od 24 lat (sam mam 41). Po drodze dostałem kilka mandatów i złapałem kilkadziesiąt punktów karnych. W tej chwili moje konto wynosi zero, jeżdżę bezpieczniej niż kiedyś. Miałem dwie stłuczki w ruchu ulicznym oraz jeden poważny wypadek (podczas rozprawy sąd stwierdził, że nie byłem winny). Rocznie przejeżdżam ok. 50-60 tys. km. Jako dziennikarz motoryzacyjny od 15 lat mam styczność z setkami aut nowych i używanych: od miejskich maluchów, przez terenówki, po 500-konne wozy sportowe. Jestem pokorny wobec ruchu drogowego, ale mogę powiedzieć, że jestem doświadczonym kierowcą samochodowym. Jednocześnie moje doświadczenia z jednośladami są bardziej niż skromne. Nie mam prawa jazdy kategorii A, nie próbowałem go uzyskać, nigdy nie jeździłem motocyklem jako kierowca, nawet na wyłączonej z ruchu drodze. W ruchu ulicznym używałem kilkukrotnie skutera. Dodatkowo od wielu lat, poza jazdą autem, poruszam się po drogach rowerem (zarówno po ścieżkach, jak i ulicach), co – wydawało mi się – może pomóc. Moja przygoda z motocyklem okazała się bardzo pouczająca. Raczej pozytywna, ale jednocześnie ucząca pokory. Nie spowodowałem zagrożenia ani dla siebie, ani dla innych. Nic sobie złego nie zrobiłem, ale po trzech dniach wiedziałem już, że zacząłem zdecydowanie za ostro. Gdyby nie chęć sprawdzenia wszystkiego w praktyce oraz nakręcenia wideo, które mogliście zobaczyć, zacząłbym od kursu. Oto lista moich obserwacji, spisana na gorąco, z której wnioski możecie wyciągnąć sami: 1. Wiatr we włosach Po pierwsze zaskoczyła mnie waga motocykla, którym jeździłem (Honda CBR). 120-kilogramowy jednoślad zachowuje się zupełnie inaczej niż skuter. Jest od niego dużo szybszy, a jednocześnie trudniej mi go było obsługiwać (normalna skrzynia). Przy większych prędkościach miałem ogromne kłopoty z porywami wiatru, zwłaszcza na mostkach i wiaduktach. Brak umiejętności sprawiał, że pojazd często gasł mi na światłach. Skręcałem „na kwadratowo”, jak zauważył kolega - doświadczony motocyklista, bez wyczucia i dynamiki, niepewnie, pełen obaw, że się wywrócę. 2. Hałas i ograniczona widoczność Wydawało mi się, że na motocyklu będę „czuł” drogę tak samo, jakbym podróżował autem. Nic z tych rzeczy. Wszechobecny hałas dawał mi się mocno we znaki. Zmysł słuchu, który jest dla mnie bardzo ważny na drodze, non-stop miałem przytępiony (także z powodu kasku). Przez to wciąż czułem się niepewnie. 3. Motocyklista z zielonym listkiem Natychmiast po wjechaniu na drogę zauważyłem, że kierowcy samochodów traktują mnie jak jednego z wielu innych prowadzących jednoślady. Zakładali, że jestem doświadczony: szybko włączam się do ruchu, dynamicznie zmieniam pasy i ruszam spod świateł. Tymczasem ja robiłem wszystko wolno i nieporadnie. Z tego powodu dochodziło często do sytuacji, w których blokowałem i utrudniałem jazdę kierowcom, czego nie robią doświadczeni motocykliści. Czułem się z tym fatalnie, chociaż zmotoryzowani tylko kilka razy dali mi odczuć swoją dezaprobatę. 4. Tłok na drodze Od razu rzuciłem się na głęboką wodę. Jeździłem po Warszawie: Trasą Łazienkowską, ul. Grójecką, al. Niepodległości, ul. Wawelską, Saską, Stanów Zjednoczonych, przez mosty Łazienkowski, Siekierkowski. Natężenie ruchu jest tam ogromne. To był bardzo zły pomysł. Kierowcy jechali najczęściej zbyt blisko mnie, niektórzy (mniejszość) wyprzedzali o milimetry. Perspektywa odczuwania ruchu ulicznego z siedzenia kierowcy samochodu i z motocykla, to dwie różne historie. W aucie czuję się zawsze bezpiecznie, zwłaszcza w korku, przy małej prędkości. Na motocyklu czułem się, jakbym uczestniczył w bitwie. To była ciągła walka, przede wszystkim o miejsce. Rozumiem, że doświadczeni motocykliści – przyzwyczajeni już do ulic – nie odczuwają tego w ten sposób. 5. Ciągłe zagrożenie Być może ze względu na wiek, a być może z powodu codziennego obcowania z tematyką bezpieczeństwa w ruchu drogowym, nadmiernie zwracałem uwagę na przewinienia kierowców. A były ich tysiące, każde potencjalnie groźne dla mnie. Głównym (w ruchu ulicznym, w korkach) wcale nie było przekraczanie prędkości. Problemem były telefony komórkowe. Co drugi kierowca w korku jeździ dziś wpatrzony w ekran smartfona, jedzie do przodu na pamięć, co kilka sekund tylko zerkając, czy wszystko jest w porządku. Z motocykla, którym poruszałem się między autami w tłoku, widać to było przerażająco dobrze. Drugą sprawą jest niesamowita nerwowość, której aż tak wyraźnie nie czuje się, kiedy jedzie się autem. Kierowcy cały czas zmieniają pasy, w korku nie jadą spokojnie jeden za drugim, tylko szukają luk, przyspieszają i zwalniają. Zachowują się, jakby tych kilka metrów do przodu to była sprawa życia lub śmierci. Dla motocyklisty to bardzo denerwujące i stresujące. Zwłaszcza dla laika. Nawet poza głównymi arteriami, na osiedlu Gocław, wyczułem tę nerwowość. Kierowcy wyjeżdżając z korków natychmiast przyspieszają. Po pracy są już tak blisko domu (pewnie głodni i zmęczeni), że chcą w nim być natychmiast. Konsekwencją tego jest łamanie przepisów – za szybka jazda, nagminne wjeżdżanie na skrzyżowania na pomarańczowym świetle i wymuszanie pierwszeństwa. Wszystkie te zachowania są potencjalnie śmiertelne dla każdego motocyklisty, także doświadczonego, nie mówiąc o laiku. Jednym słowem To, że coś można, nie oznacza, że należy. Prawo pozwala doświadczonym kierowcom z uprawnieniami samochodowymi wsiąść na motocykl i ruszyć w miasto. To bardzo zły pomysł. Właśnie doświadczenie powinno podpowiedzieć, że trzeba zacząć od robienia ósemek, uczenia się zmiany biegów, jazdy bocznymi drogami. Dopiero po opanowaniu tych podstaw można zacząć „włączać się do prawdziwego ruchu”. Sprawdziłem na własnej skórze. Tymczasem raport na temat bezpieczeństwa motocyklistów, w tym tych, którzy kupili jednoślady do 125 cm3, wskazuje, że są oni znacznie bezpieczniejsi i rozsądni. Tymi, którzy ich ranią i zabijają, są kierowcy samochodów. Tutaj możecie o tym przeczytać:   Marcin Klimkowski"
http://moto.wp.pl/wroci-mozliwosc-czasowego-wyrejestrowania-samochodow-i-motocykli-6116139243030145a,"Wróci możliwość czasowego wyrejestrowania samochodów i motocykli? Poselski projekt nowelizacji ustawy Prawo o ruchu drogowym zakłada możliwość czasowego wyrejestrowania samochodu osobowego czy motocykla. Dzięki temu będzie można sporo zaoszczędzić na kosztach obowiązkowej polisy OC. Trwają konsultacje społeczne w sprawie rozporządzenia ministra infrastruktury znoszącego konieczność  wymiany dowodu rejestracyjnego po skończeniu się miejsc na pieczątki potwierdzające pozytywne zaliczenie przeglądu technicznego, a przed nami być może kolejne ułatwienie. Chodzi o złożony przez parlamentarzystów Kukiz''15 projekt nowelizacji Prawa o ruchu drogowym, który przewiduje możliwość czasowego wyrejestrowania samochodów osobowych i jednośladów. Czy taka zmiana jest potrzebna? Okazuje się, że tak. Polska należy do tych krajów Unii Europejskiej, w których a przestrzeni ostatnich dziesięciu lat przyrost liczby samochodów osobowych był najszybszy. Okazuje się jednak, że dynamika wzrostu liczby motocykli była jeszcze bardziej imponująca. Obecnie mamy ponad 60 proc. motocykli więcej niż przed dziesięcioma laty. W ostatnich latach wiele osób skorzystało z przepisu pozwalającego jeździć motocyklami o mniejszej pojemności  posiadaczom prawa jazdy kategorii B i latem przesiada się na jednoślad w nadziei na szybsze przemieszczanie się po mieście. Rosnące zarobki pozwalają też na korzystanie przez większą liczbę naszych rodaków z uroków ciepłych pór roku w kabriolecie czy wakacyjne wyjazdy własnym kamperem.  Problem polega na tym, że właściciele takich pojazdów nie mogą wyrejestrować ich na zimę, a to oznacza, że muszą być one ubezpieczone nawet wtedy, gdy nie są używane. Przy galopujących cenach polis OC jest to nie lada wydatek. Wszystko zmienić może złożony w Sejmie projekt nowelizacji Prawa o ruchu drogowym.  Przewiduje ona możliwość czasowego wyrejestrowania samochodu osobowego lub jednośladu. Stawia też pewne warunki. Na czas wyrejestrowania pojazdu właściciel musi zapewnić mu postój poza drogami publicznymi, strefą zamieszkania czy strefą ruchu. W praktyce najbezpieczniej jest w garażu - i to nie publicznym. W ten sposób do zera zminimalizujemy ryzyko powstania jakichkolwiek szkód związanych z poruszaniem się pojazdu w czasie, gdy nie jest on ubezpieczony. Jeśli auto bez OC na przykład stoczyłoby się i spowodowało zniszczenia, właściciel musiałby pokryć straty z własnej kieszeni.   W myśl projektu nowelizacji trzeba będzie też udać się do urzędu w celu wyrejestrowania pojazdu. To ma kosztować nie więcej niż 150 zł, a kwotę tę miałby rozporządzeniem określić minister. Wymagane byłoby również pozostawienie w urzędowym depozycie tablic rejestracyjnych i dowodu rejestracyjnego.  Na razie nie wiadomo czy rząd zajmie się propozycją Kukiz''15. Obecnie, by uniknąć płacenia OC, trzeba wyrejestrować pojazd. Można to zrobić jedynie w razie sprzedaży samochodu, jego zezłomowania lub kradzieży. W każdym z tych przypadków do urzędu komunikacji udajemy się z dokumentem potwierdzającym taki stan rzeczy. Nie opłaca się również zwykłe nieopłacenie OC - na przykład ubezpieczenie używanego sezonowo pojazdu z opcją płatności na raty i celowe nieuiszczenie jednej z kolejnych rat. W takim przypadku właściciel pojazdu naraża się na dotkliwe konsekwencje. Ubezpieczeniowy Fundusz Gwarancyjny nakłada na właściciela karę, a w 2017 roku dla pojazdu osobowego wynosi ona maksymalnie 4000 zł. Jeśli okres bez ubezpieczenia trwał od 4 do 14 dni, trzeba zapłacić 2000 zł, a jeśli nie dłużej niż trzy dni - 800 zł. W przypadku motocykli jest to odpowiednio: 670 zł, 330 zł i 130 zł."
http://moto.wp.pl/raport-nik-u-kontrola-stanu-pojazdow-to-iluzja-6108322413246593a,"Raport NIK-u: kontrola stanu pojazdów to iluzja Po polskich drogach poruszają się setki tysięcy pojazdów, które nie powinny zostać dopuszczone do ruchu ze względu na ich zły stan techniczny. Z ustaleń kontroli NIK wynika, że ponad połowa skontrolowanych stacji wykonywała badania samochodów powierzchownie – w niepełnym zakresie lub urządzeniami, które nie spełniały wymagań. W Niemczech szacuje się, że stan techniczny aut jest przyczyną 7 proc. wypadków. W Polsce oficjalne wskaźnik ten wynosi 0,12 proc. Jak to możliwe? Tradycyjnie dla policjantów najłatwiejszym wyjściem jest uznanie, że za wypadek odpowiada nadmierna prędkość. Nieoficjalnie funkcjonariusze przyznają jednak, że ich zdaniem stan techniczny pojazdu jest przyczyną co 10 zdarzenia. Jak wynika z ustaleń Najwyższej Izby Kontroli, odpowiedzialność za taki stan rzeczy ponoszą stacje kontroli pojazdów, które nie wykonują należycie swoich obowiązków. Bezpośrednie badanie czynności wykonywanych przez diagnostów podczas kontroli 51 pojazdów wykazało, że ponad połowę pojazdów (29) zbadano nieprawidłowo. Diagności pomijali szereg czynności, do których zobowiązują ich przepisy, lub niedokładnie je wykonywali, używali też przyrządów kontrolno-pomiarowych, które nie posiadały stosownego dopuszczenia do eksploatacji. Mimo to połowę samochodów (15) dopuszczono do ruchu. Takimi samochodami jeżdżą Polacy. Zobacz wideo Diagności pomimo ujawnienia w trakcie badań diagnostycznych poważnych usterek dotyczących m.in. układów: hamulcowego, kierowniczego, zawieszenia pojazdu i oświetlenia nie zatrzymywali dowodów rejestracyjnych, do czego obliguje ich prawo. Z kolei starostowie w powyższych sytuacjach nie cofali uprawnień diagnostom, co jest ich obowiązkiem. Na nieprawidłowe wykonywanie badań wskazywali również policjanci. Podczas przeprowadzonej w porozumieniu z NIK kontroli stanu technicznego pojazdów wyjeżdżających z SKP bezpośrednio po badaniach, ujawnili aż 17 przypadków dopuszczenia pojazdu do ruchu pomimo ich niesprawności, bądź w ogóle bez sprawdzenia stanu technicznego. NIK zwraca uwagę na niski odsetek badań zakończonych wynikiem negatywnym w Polsce. Odsetek badań diagnostycznych, gdzie wykryto usterki istotne lub stwarzające zagrożenie wynosi ok. 2 proc., podczas gdy w Niemczech sięga 23 proc. badań (dane KBA - Federal Motor Transport Authority z 2014 r.).    W trakcie kontroli stwierdzono również, że w przypadku 20 pojazdów nieprawidłowo skontrolowano poziom emisji szkodliwych składników spalin, z czego 9 z tych pojazdów dopuszczono do ruchu. 
Ogólnej sytuacji nie poprawia fakt, że Polacy jeżdżą stosunkowo starymi pojazdami. Od 2012 r. widoczny jest wzrost liczby sprowadzanych do kraju używanych aut. W grudniu 2016 roku Polacy zarejestrowali ponad 91 tys. używanych samochodów osobowych z importu, tj. o 73 proc. więcej niż w grudniu 2015 r. Łącznie w 2016 r. import aut o dopuszczalnej masie do 3,5 t przekroczył milion.  NIK zwraca uwagę, że do Polski sprowadzane są coraz starsze samochody osobowe - od 2010 r. średni wiek używanego pojazdu z importu wzrósł o 3 lata. Pod koniec 2016 r. średni wiek importowanego używanego samochodu osobowego wyniósł 12 lat. Najpopularniejszym rocznikiem wśród sprowadzanych aut jest 2005-ty (blisko 88,5 tys.), ale chętnie sprowadzane są też auta starsze niż 20 lat - tu zanotowano wzrost o 100 proc. do prawie 24,5 tys. samochodów w 2016 r. Rosnący import używanych samochodów powoduje, że w Polsce blisko 60 proc. aut jeżdżących po drogach ma więcej niż 10 lat. Na tym tle wypadamy gorzej niż Rumunia, Węgry i Czechy, nie wspominając o Irlandii, gdzie takich aut jest na drogach jedynie ok. 10 proc. Niestety wraz z wiekiem pojazdu i przejechanymi kilometrami rośnie jego usterkowość. Wśród aut liczących sobie od 3 do 5 lat niedomagania w najistotniejszych elementach odpowiadających za bezpieczeństwo ma 8-20 proc. z nich. Wskaźnik ten u aut dziewięcio- czy jedenastoletnich wynosi już 30-45 proc. Zdecydowana większość starostów (18 z 21) nienależycie nadzorowała stacje kontroli pojazdów pod względem tego czy mają odpowiednie warunki lokalowe i sprzęt do prowadzenia diagnostyki pojazdów. Na terenie 11 kontrolowanych przez NIK powiatów 18 stacji diagnostycznych funkcjonowało bez poświadczenia Transportowego Dozoru Technicznego, które przesądza o tym, że dana stacja spełnia wszystkie warunki lokalowe i ma odpowiednie wyposażenie. Niektóre stacje przeprowadzały badania w zakresie przekraczającym nadane im uprawnienia. W stacjach tych wykonano blisko 10 tys. badań technicznych pojazdów. Starostowie, pomimo istnienia takiego obowiązku, w żadnym z tych przypadków nie wydali decyzji o zakazie prowadzenia działalności i nie wykreślili stacji z rejestru. Dopiero w związku z ustaleniami kontroli NIK, starostowie zapowiedzieli podjęcie takich działań. Poza brakiem ważnych poświadczeń TDT, przedsiębiorcy nie spełniali również wymogu posiadania przez SKP odpowiedniego wyposażenia kontrolno-pomiarowego oraz warunków lokalowych. W toku kontroli NIK okazało się, że 2/3 zbadanych stacji (41 z 63 SKP) nie spełniało wszystkich wymagań do prowadzenia badań diagnostycznych. W 27 stacjach wyposażenie kontrolno-pomiarowe było niesprawne bądź niedopuszczone do użytkowania przez właściwe organy dozoru technicznego, a w 21 stacjach stwierdzono też szereg braków w zakresie wymaganej dokumentacji. Stacje do badań wykorzystywały niesprawne bądź niedopuszczone do użytkowania urządzenia kontrolno-pomiarowe służące do wykrywania usterek w najistotniejszych dla bezpieczeństwa układach pojazdu. Również wyniki badań Transportowego Dozoru Technicznego w ponad 2 tys. stacjach w całym kraju potwierdzają, że stacje diagnostyczne nie zawsze przeprowadzają prawidłowo badania, posiadają odpowiedni i sprawny sprzęt, w dodatku z ważnymi świadectwami legalizacji. W ponad połowie stacji (56,6 proc. - 1.138 SKP) TDT stwierdził nieprawidłowości. Niemal żadne ze skontrolowanych starostw (19 z 21 skontrolowanych) nie przeprowadzało obowiązkowych, corocznych kontroli stacji kontroli pojazdów. Jeśli już do nich dochodziło, to najczęściej po terminie. W ich trakcie bada się wówczas prawidłowość przeprowadzania badań przez diagnostów, warunki lokalowe i wyposażenie stacji oraz prawidłowość dokumentowania przebiegu badań. W konsekwencji wydłużał się okres, w którym działalność SKP pozostawała poza nadzorem.  Trzy starostwa w latach 2014-2015 nie przeprowadziły okresowej, corocznej kontroli we wszystkich nadzorowanych stacjach. W rezultacie niektóre stacje diagnostyczne funkcjonowały poza kontrolą nawet przez kilkanaście lat. W pozostałych 16 starostwach termin obowiązkowych kontroli SKP był przekraczany nawet o 7 miesięcy. Starostowie nie korzystali z możliwości przeprowadzenia w określonych przypadkach kontroli bez zawiadomienia. Co więcej w pięciu starostwach określano termin rozpoczęcia kontroli, czego nie przewiduje ustawa o Swobodzie Działalności Gospodarczej. W tak zawiadomionych SKP nie można było ocenić pracy diagnostów, bo w dniu kontroli nie przyjechał ani jeden kierowca na badanie. Nie przeprowadzano powtórnych kontroli w SKP dopuszczających do ruchu pojazdy, których stan techniczny został w niedługim czasie zakwestionowany przez policję. Nie podejmowano także powtórnych kontroli w tych SKP, w których przedstawiciele starostw stwierdzili nieprawidłowe wykonywanie badań przez diagnostów, a także w których podczas planowych kontroli żaden pojazd nie pojawił się na badania okresowe. Ustalono także, że starostowie nie przeprowadzali kompleksowych analiz prawidłowości wykonywania badań technicznych pojazdów i dokumentowania ich przebiegu, wykorzystując w tym celu prowadzone w SKP elektroniczne rejestry badań. W Centralnej Ewidencji Pojazdów odnotowanych jest ok. 30 mln pojazdów, a średni ich wiek to nawet 19 lat. Jednak z szacunków branży motoryzacyjnej (po uwzględnieniu m.in. informacji o pojazdach, które od wielu lat nie posiadają polisy OC oraz ważnego przeglądu technicznego) wynika, że w Ewidencji dane dotyczące liczby pojazdów mogą być zawyżone o ok. 6,7 mln, a średni wiek pojazdów o minimum 4 lata. Obecnie okresowym rocznym badaniom technicznym podlega ok. 15 mln  pojazdów. Badania techniczne prowadzi ok. 4,7 tys. stacji kontroli pojazdów, a uprawnienia diagnosty posiada ok. 10 tys. osób. Uwzględniając błędy w CEP, ważnych badań technicznych nie ma w Polsce ponad 7 mln pojazdów. Prawdopodobnie wcześniej niż zakładano, bo jeszcze w 2017 roku, ruszy nowa odsłona Centralnej Ewidencji Pojazdów. Baza ma być pozbawiona błędów i lepiej współdziałać z danymi wprowadzanymi przez stacje kontroli pojazdów. To umożliwi na skuteczniejsze odsiewanie pojazdów bez aktualnych badań technicznych czy ubezpieczenia OC. Najwyższa Izba Kontroli przedstawiła również kilka propozycji dotyczących przyszłości systemu kontroli pojazdów w Polsce. Najważniejsza z nich dotyczy utworzenia organu nadzorującego i koordynującego działania starostów z zakresu badań technicznych pojazdów. NIK uważa również, że starostowie powinni mieć obowiązek przeprowadzania okresowych analiz dotyczących zatrzymanych i przesłanych im dowodów rejestracyjnych.  NIK proponuje również doposażenie wszystkich 16 jednostek inspekcji transportu drogowego w mobilne SKP. Obecnie tylko dwie dysponują takim sprzętem, a pozwala on na zdecydowane zwiększenie skuteczności kontroli (wykrywalność usterek wzrasta do nawet 80 proc.). Przy czym dopiero wówczas możliwe jest wykrycie usterek w najistotniejszych układach pojazdu, np. nieskutecznych hamulców, niesprawnych amortyzatorów, niedopuszczalnych luzów w układzie kierowniczym i zawieszenia. Zdaniem urzędu konieczna jest również zmiana metodologii raportowania o wypadkach drogowych. Aktualnie, w oficjalnych policyjnych raportach, wpływ stanu technicznego pojazdu na wypadek jest marginalizowany, co odbiega od informacji w tym zakresie podawanych przez inne kraje UE.  Źródło: NIK"
http://moto.wp.pl/prawo-jazdy-w-telefonie-pozniej-niz-zapowiadano-6106569288521345a,"Prawo jazdy w telefonie później niż zapowiadano? W listopadzie Ministerstwo Cyfryzacji zapowiedziało, że już w 2017 roku pojedziemy legalnie bez papierowego prawa jazdy i dowodu rejestracyjnego. Program cyfryzacji dokumentów może się jednak opóźnić. - W lipcu 2017 roku ruszy pilotażowy program dowodu osobistego dostępnego poprzez telefon komórkowy - mówi Wirtualnej Polsce Igor Ryciak z Centralnego Ośrodka Informatyki. - Najpierw usługa będzie dostępna w Ełku i Łodzi. Będziemy sprawdzać, jak działa i jakie jest zainteresowanie obywateli. W trzecim kwartale roku przewidziana jest dostępność tej usługi w całym kraju. Zależne jest to jednak nie tylko od gotowości infrastruktury informatycznej, ale też od wejścia w życie przepisów regulujących działanie tego systemu. - Jeśli chodzi o prawo jazdy, dowód rejestracyjny i potwierdzenie zawarcia OC, to na czwarty kwartał 2017 roku przewidywana jest analiza tego rozwiązania w oparciu o doświadczenia zdobyte z elektronicznym dostępem do dowodu osobistego. Od analizy do wprowadzenia usługi jest jeszcze pewna droga, więc szanse na udostępnienie jej kierowcom w 2017 roku są bardzo małe – przyznaje Igor Ryciak. Ministerstwo Cyfryzacji, które w listopadzie zapowiadało start cyfrowego dostępu do prawa jazdy na październik 2017 roku, twierdzi jednak, że nie należy się martwić wizją opóźnienia. 
- Wszystko idzie zgodnie z harmonogramem - zapewnia Karol Manys, rzecznik prasowy resortu cyfryzacji. - W maju ma ruszyć pilotaż dowodu osobistego, a przed końcem roku 2017 ma zostać uruchomiony pakiet kierowcy, czyli dostęp poprzez telefon komórkowy do prawa jazdy, dowodu rejestracyjnego i potwierdzenia zawarcia obowiązkowej polisy OC. Rozdźwięk pomiędzy Ministerstwem Cyfryzacji a Centralnym Ośrodkiem Informatyki każe podejrzewać, że usługę może czekać opóźnienie. Tym razem jednak przynajmniej obydwa podmioty operują zbliżonymi datami. Pomysł zwolnienia kierowców z obowiązku wożenia dokumentów pojawił się już wcześniej i został zakomunikowany przed wyborami parlamentarnymi w 2011 roku. Wówczas nic z tego nie wyszło. Jak ma działać nowy system? Osoba, która zdecyduje się na taką usługę, podczas rejestracji w systemie wprowadzi numer telefonu, z którego korzysta. Kiedy zostanie zatrzymania przez policję, poda funkcjonariuszom swoje imię i nazwisko oraz numer PESEL. Funkcjonariusz wprowadzi dane za pomocą interfejsu urządzenia zamontowanego w radiowozie (są one już na wyposażeniu policyjnych samochodów). Wtedy na telefon kierowcy przyjdzie SMS z kodem dostępu. Należy podać go policjantowi, by ten uzyskał dostęp do elektronicznej wersji dokumentów ze zdjęciem ich posiadacza.  Jeśli w miejscu zatrzymania nie będzie zasięgu sieci komórkowych lub po prostu rozładuje nam się telefon, policja skorzysta z procedury zapasowej. Zweryfikuje nasze dane za pomocą własnego urządzenia oraz kontaktu radiowego z najbliższą komendą. Ministerstwo Cyfryzacji projekt wprowadzenia elektronicznego prawa jazdy konsultowało z policją. Wiadomo już, że kierowca korzystający z tego systemu nie otrzyma mandatu za brak prawa jazdy, dowodu rejestracyjnego czy potwierdzenia zawarcia ubezpieczenia nawet w razie braku zasięgu czy rozładowanego telefonu. Zaleta systemu polega na tym, że zmniejszy on ryzyko otrzymania kary finansowej za brak dokumentów. Ukarani będziemy mogli zostać tylko wtedy, jeśli zapomnimy również telefonu. Co ważne, dokumentami z telefonu będzie można również posłużyć się w urzędzie. System ma także swoją wadę, która każe traktować go raczej jako zapasowy sposób potwierdzenia swoich uprawnień, przydatny wtedy, gdy zapomnimy dokumentów. Jeśli spowodujemy stłuczkę, mając przy sobie tylko telefon umożliwiający dostęp do elektronicznej wersji prawa jazdy, dowodu rejestracyjnego i potwierdzenia zawarcia OC, nie załatwimy sprawy poprzez spisanie oświadczenia. Konieczne będzie wezwanie na miejsce policji, by sprawdziła ona tożsamość kierowców i fakt posiadania prawa jazdy czy polisy. Przy okazji mundurowi nie omieszkają też wystawić mandatu sprawcy kolizji. Jak zapewnia resort cyfryzacji, system ma być bezpieczny. Zgubienie czy kradzież telefonu nie będzie oznaczać utraty tożsamości. Aparat jest tu tylko sposobem na uzyskanie dostępu do dokumentu, a nie urządzeniem, w którym dane są przechowywane. Z mDokumentów będą mogli skorzystać posiadacze wszystkich rodzajów telefonów. Wystarczy, że odbierają one wiadomości SMS. Korzystanie z mDokumentów będzie dobrowolne, a dokumenty tradycyjne pozostaną w użyciu."
http://moto.wp.pl/jesienia-za-przeglad-zaplacimy-z-gory-6116181684263041a,"Jesienią za przegląd zapłacimy z góry Od 30 października odwiedzając stację kontroli pojazdów za przegląd trzeba będzie zapłacić zanim samochód wjedzie na ścieżkę diagnostyczną. To jednak dopiero pierwsza z szeregu zapowiedzianych zmian dotyczących przeglądów. Raport  Najwyższej Izby Kontroli nie pozostawił suchej nitki na polskim systemie dopuszczania samochodów do ruchu. Zdaniem NIK-u po naszych drogach poruszają się setki tysięcy samochodów, które ze względu na swój stan w ogóle nie powinny wyjeżdżać na ulice. Część winy za ten stan rzeczy ponosi system kontroli pojazdów, w którym klient stacji płaci za usługę po sprawdzeniu auta. Duża konkurencja na rynku stacji kontroli pojazdów sprawia, że część diagnostów obawia się negatywnego opiniowania samochodów z wyjątkiem bardzo rażących przypadków. Czeka nas jednak zmiana przepisów. Od 30 października za przegląd techniczny zapłacimy z góry - informuje „Dziennik Gazeta Prawna”. Opłata będzie musiała być wniesiona niezależnie od tego, czy samochód przejdzie badanie pozytywnie czy negatywnie. W tym drugim przypadku nie będzie ona zwracana.  Rządowy plan zakłada ponadto, że spóźnialscy kierowcy będą musieli głębiej sięgnąć do kieszeni. Zmotoryzowany, który pojawi się na stacji kontroli pojazdów ponad 30 dni po terminie, będzie musiał zapłacić dwukrotną wartość stawki. Dziś to 98 zł, ale za rok ma ona wzrosnąć do 102 zł netto. To ukłon rządu w stronę środowiska diagnostów, które od dawna wskazywało na konieczność podniesienia stawek z uwagi na rosnące koszty funkcjonowania stacji oraz brak korekty stawki po podniesieniu kwoty podatku VAT do 23 proc. Zmianie ulegnie również struktura systemu kontroli pojazdów. Obecnie stacje są pod nadzorem starostów. Kontrola NIK-u wykazała jednak, że jest on zwykle tylko formalny. Starostowie nie delegują urzędników w celu sprawdzenia działania stacji, a jeśli już, to często są to osoby o zbyt słabej wiedzy merytorycznej, by zakwestionować działania diagnosty. Począwszy od września 2017 r. nadzór nad funkcjonowaniem stacji kontroli pojazdów ma przejąć Transportowy Dozór Techniczny. W efekcie stacje mają być lepiej rozliczane z jakości sprzętu, jakim dysponują, a także sposobu prowadzenia kontroli. Korzystną dla kierowców zmianą będzie to, że nie trzeba będzie  zmieniać dowodu rejestracyjnego po skończeniu się w nim miejsc na pieczątki przeglądu. Zamiast wymieniać dokument, będzie można wozić ze sobą potwierdzenie zaliczenia badania technicznego wydawane przez diagnostę. Wiele zmian czeka nas również w związku z inicjatywami Ministerstwa Cyfryzacji. Jak informuje Centralny Ośrodek Informatyki, w październiku 2017 roku planowane jest wejście w drugi etap rozwoju nowej bazy CEPiK 2.0. Jeśli uda się dotrzymać założonych terminów, już przed końcem 2017 roku będzie można zrezygnować z wożenia ze sobą  prawa jazdy i dowodu rejestracyjnego .  Wówczas w razie kontaktu z policją wystarczy nam telefon.  Osoba, która zdecyduje się na usługę elektronicznych dokumentów, podczas rejestracji w systemie wprowadzi numer telefonu, z którego korzysta. Kiedy zostanie zatrzymania przez policję, poda funkcjonariuszom swoje imię i nazwisko oraz numer PESEL. Funkcjonariusz wprowadzi dane za pomocą interfejsu urządzenia zamontowanego w radiowozie. Wtedy na telefon kierowcy przyjdzie SMS z kodem dostępu. Należy podać go policjantowi, by ten uzyskał dostęp do elektronicznej wersji dokumentów ze zdjęciem ich posiadacza.  W dalszej kolejności planowana jest usługa przypominania kierowcy o zbliżającej się dacie końca ważności przeglądu i polisy OC, możliwość łatwego regulowania mandatu za pomocą bankowości elektronicznej czy sprawdzenia zdawalności absolwentów poszczególnych szkół jazdy. Na nie będziemy jednak musieli jeszcze poczekać."
http://moto.wp.pl/mercedes-amg-e-63-najmocniejsza-klasa-e-w-historii-6068403436184193a,"Mercedes-AMG E 63: najmocniejsza Klasa E w historii  Gama Mercedesa Klasy E wzbogaciła się o najmocniejszy w historii wariant. Zamontowany pod maską AMG E 63 silnik generuje zależnie od wersji 571 lub 612 koni mechanicznych. Samochód posiada nowy pas przedni - pokrywa silnika została osadzona jak w modelach coupe. Przednia krawędź maski nie dosięga lamp, nadkola poszerzono o 17 mm, zdecydowano się także na użycie nowej osłony chłodnicy z dwiema srebrnymi listwami, pionowym żebrowaniem i oznaczeniem AMG. Przedni zderzak posiada czarne prowadnice powietrza, masywny spojler oraz duże wloty powietrza po bokach. Z tyłu natomiast uwagę zwracają spojler, zderzak z nakładką w kształcie dyfuzora oraz dwie podwójne końcówki układu wydechowego. Wyróżnikiem mocniejszej wersji S są chromowane wstawki progów i tylnego zderzaka. W kabinie znajdziemy szereg specjalnie zaprojektowanych detali - sportową, obszytą czarną skórą kierownicę z galwanizowanymi łopatkami zmiany biegów, przednie fotele sportowe czy nowe tapicerki ze skóry nappa lub połączenia skóry z mikrofibrą. Opcjonalnie dostępne będą siedzenia AMG Performance ze zintegrowanymi zagłówkami. Standardowo zaś montowane będą dwa wyświetlacze na kokpicie, panel wskaźników z motywem flagi wyścigowej czy analogowy zegarek IWC. Zarówno odmiana AMG E 63 4MATIC+, jak i AMG E 63 S MATIC+, są napędzane potężnym silnikiem 4,0 V8 biturbo, z którym współpracuje 9-biegowa sportowa skrzynia AMG SPEEDSHIFT MCT. W pierwszym przypadku generuje ona 571 KM i 750 Nm, a w drugim - 612 KM i 850 Nm. Pozwala to na osiągnięcie prędkości 100 km/h w czasie odpowiednio 3,4 i 3,5 s. Prędkość maksymalną ograniczono elektronicznie do 250 km/h, można ją jednak opcjonalnie podnieść do 300 km/h. Jednostka napędowa korzysta z układu podwójnego turbodoładowania z dwiema turbosprężarkami umieszczonymi nie na zewnątrz, ale pomiędzy rozwartymi głowicami cylindrów. Taka konfiguracja, zwana ""gorącą fałką"", przynosi szereg korzyści: pozwala zachować kompaktowe wymiary silnika, uzyskać spontaniczną reakcję na wciśnięcie pedału gazu, a także niską emisję spalin. W celu zwiększenia osiągów silnika po raz pierwszy zastosowano turbosprężarki typu twin-scroll. Ich obudowy podzielono na dwa równoległe kanały, które w połączeniu z dwoma osobnymi wylotami z kolektora wydechowego pozwalają oddzielnie sterować dopływem spalin do wirnika turbiny. Spaliny z pierwszego i czwartego cylindra trafiają do jednego kanału, a z drugiego i czwartego cylindra - do drugiego kanału. Celem jest ograniczanie wzajemnych zakłóceń, jakie mogą powodować suwy wydechu w poszczególnych cylindrach, spada też ciśnienie zwrotne. Silnik otrzymał także nowe tłoki, zoptymalizowane układy - dolotowy i chłodzenia powietrza doładowującego oraz zmienione oprogramowanie. Znane z innych modeli rozwiązania obejmują m.in. bezpośredni, natryskowy wtrysk paliwa z piezoelektrycznymi wtryskiwaczami, wymiennik powietrze-woda w układzie chłodzenia powietrza doładowującego, system zarządzania pracą alternatora, funkcja ECO start/stop i tryb żeglowania. Oba modele E 63 są oferowane wyłącznie z napędem na cztery koła 
AMG Performance 4MATIC+. Światowa premiera nowej Klasy E odbędzie się 16 listopada, w dniu inauguracji salonu samochodowego w Los Angeles. Sprzedaż modelu ruszy 16 stycznia 2017 r., a pierwsze egzemplarze pojawią się u dealerów po 2 miesiącach. Źródło: Mercedes ll/Wirtualna Polska  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/mercedes-amg-project-one-supersamochod-z-silnikiem-z-bolidu-formuly-1-6100967557620353a,"Mercedes-AMG Project One: supersamochód z silnikiem z bolidu Formuły 1 Mercedes przygotowuje swój nowy supersamochód z najwyższej półki. Ma on kosztować około 10 mln zł, ale mimo to jego silnik wytrzyma zaledwie 50 tys. km. Potem będzie musiał być odbudowany. Wszystko dlatego, że będzie to jednostka pochodząca z bolidu Formuły 1. Project One Mercedesa ma być samochodem niezwykłym, który, choć nadal będzie modelem drogowym, to zostanie podporządkowany osiągom. Oczywiście tym, co ma być jego najważniejszym punktem, jest pochodzący z Formuły 1 silnik, czyli turbodoładowana jednostka V6 o pojemności 1,6 l. Jednak to powoduje pewien problem – takie wyczynowe konstrukcje nie należą do wytrzymałych. Nawet dziś, gdy przepisy wymuszają wyjątkową trwałość silników w Formule 1, jednostki te są projektowane z myślą o pokonaniu zaledwie około 5 tys. km. Choć to i tak zdecydowanie więcej niż w dawnych czasach, gdy wystarczało, aby silnik wytrzymał nieco ponad 300 km jednego wyścigu, to i tak ma się nijak do świata samochodów drogowych. Zatem patrząc na pochodzenie jednostki napędowej, można powiedzieć, że 50 tys. km, obiecywane przez Mercedesa w modelu cywilnym, to niezły wynik. Oczywiście jednostka ta nie ma być tak ekstremalnie eksploatowana jak w bolidzie F1, ale i tak będzie wymagać sporych zmian konstrukcyjnych wydłużających jej żywotność. Po pokonaniu 50 tys. km silnik będzie musiał zostać rozebrany i poddany generalnemu remontowi. Czy to zniechęci potencjalnych kupców? Biorąc pod uwagę fakt, że pewnie i tak większość egzemplarzy Mercedesa-AMB Project One będzie używana jedynie okazjonalnie, osiągnięcie przebiegu 50 tys. km nie będzie częste. Mercedes chwali się, że będzie to najwydajniejszy silnik na świecie. W przypadku jednostki montowanej w bolidach F1 jej wydajność cieplna wynosi 47 proc., w drogowym modelu Project One ma to być 41 proc., co jest wynikiem lepszym niż w jakimkolwiek innym silniku będącym dziś w produkcji. Co więcej przednie koła dodatkowo będą napędzane jednostkami elektrycznymi co poprawi osiągi i wydajność całego układu. Mercedes zapowiada też, że Project One sprawdzi się w jednej z najważniejszych prób ostatnich czasów, czyli na północnej pętli toru Nurburgring. Ma tam być zdecydowanie szybszy od wszystkich konkurentów, a do tego układ hybrydowy będzie pozwalał na wykonywanie kolejnych okrążeni z pełną mocą. Jest to to o tyle imponujące, że np. w przypadku Porsche 918 Spyder po jednym szybkim okrążeniu trzeba doładować akumulatory. Mercedes-AMG Project One ma zadebiutować podczas Salonu Samochodowego we Frankfurcie we wrześniu 2017 r."
http://moto.wp.pl/mercedes-otwiera-niezalezne-salony-amg-na-calym-swiecie-6116150300489345a,"Mercedes otwiera niezależne salony AMG na całym świecie Mercedes cały czas rozwija swój oddział AMG odpowiedzialny za najmocniejsze wersje niemieckich samochodów. Popularność tych aut rośnie tak szybko, że koncern postanowił utworzyć dla AMG  niezależne salony sprzedaży. Do tej pory samochody AMG były sprzedawane tylko w salonach Mercedesa. W przypadku około 400 miejsc na całym świecie wydzielono specjalne strefy dla tych sportowych aut. W styczni 2017 r. niemiecka firma zdecydowała się na kolejny ruch – w Tokio otwarto pierwszy salon oferujący tylko modele AMG. Już wtedy zapowiedziano, że kolejny powstanie w Sydney do końca roku. Teraz Tobias Meors, szef AMG, poinformował, że kolejne salony sportowego oddziału Mercedesa powstaną w Szanghaju, Abu Zabi, Wielkiej Brytanii i Niemczech. Można się też spodziewać, że na tym tworzenie przedstawicielstw AMG się nie skończy i prawdopodobnie obejmie też USA. Nowe punkty dilerskie AMG zapewne będą podobne do tego w Tokio. To oznacza przestrzenie nawiązujące do torów wyścigowych i dużą powierzchnię, na której prezentowane są modele niemieckiej marki. Skąd pomysł na tworzenie oddzielnych salonów dla AMG? Ma to wspomagać znaczące wzrosty, jakie odnotowuje ta marka. W 2016 r. sprzedano blisko 100 tys. samochodów z oznaczeniem AMG, co oznaczało wzrost aż o 44 proc. Niemcy liczą, że trend ten uda się utrzymać, a stworzenie bardziej wyjątkowych miejsc sprzedaży pozwoli no budowanie wizerunku marki. Warto przy tym zauważyć, że AMG przestaje oznaczać tylko najmocniejsze modele Mercedesa. Powstają samochody, które w całości przygotowywane są przez ten oddział niemieckiego koncernu. Jest to sportowy Mercedes-AMG GT, który w topowej wersji oferuje 585 KM i 700 Nm, co pozwala na osiągnięcie 100 km/h w 3,6 s i rozpędzenie się do 318 km/h. AMG pracuje też nad jeszcze bardziej imponującym pojazdem, który na razie nazywany jest ""Project One"". Ten limitowany supersamochód z najwyższej półki ma posiadać silnik spalinowy i układ hybrydowy z bolidu Formuły 1 zmodyfikowane tak, żeby dostarczać ponad 1000 KM. Po raz pierwszy model ma być zaprezentowany w drugiej połowie 2017 r."
http://moto.wp.pl/od-dzis-czynna-nowa-jezdnia-drogi-s7-w-szydlowcu-6116455356184705a,"Od dziś czynna nowa jezdnia drogi S7 w Szydłowcu Łatwiej i szybciej będzie można podróżować już przez Szydłowiec, pomiędzy Kielcami a Radomiem. W czwartek 27 kwietnia 2017 udostępniona zostanie kierowcom nowa jezdnia budowanej drogi ekspresowej S7 w ciągu obwodnicy miasta. Jej długość to blisko 4 km. Aktualnie kierowcy podróżujący drogą krajową nr 7 muszą korzystać z objazdów w Szydłowcu powstałych w związku z pracami przy budowie drogi ekspresowej S7 w ciągu obwodnicy miasta. W czwartek kwietnia 2017 wykonawca robót przełoży jednak ruch tranzytowy z ulic miasta na nową zachodnią jezdnię drogi ekspresowej na odcinku od miejsca poprzedzającego nowy węzeł Szydłowiec Centrum (na wysokości stacji BP) do węzła Szydłowiec Południe.  Tymczasowo ruch nową jezdnią odbywał się będzie w obu kierunkach, aby wykonawca mógł zakończyć prace na jezdni wschodniej. Przejazd pod drogą ekspresową S7 dla ruchu lokalnego możliwy będzie pod wiaduktem 17a z dojazdem od ulicy Kolejowej. Wyjazd z Szydłowca ulicą Kościuszki na drogę nr 7 możliwy będzie w miejscu przełożenia ruchu na nową jezdnię drogi S7. Nowa jezdnia ułatwi kierowcom podróżowanie tranzytem, a wykonawcy pozwoli na dokończenie robót na odcinku obwodnicy Szydłowca. Udostępnienie obydwu jezdni na całym odcinku drogi planowane jest w czerwcu po zakończeniu procedury związanej z uzyskaniem pozwolenia na użytkowanie nowej trasy. Nowy odcinek drogi ekspresowej S7 o długości około 22 km połączy budowaną aktualnie obwodnicę Radomia z granicą województw mazowieckiego i świętokrzyskiego. Znacznie skróci to czas podróżowania na trasie Warszawa - Kielce. Droga ekspresowa S7 biegnie w przeważającej części po nowym śladzie, po wschodniej stronie istniejącej drogi  nr 7, a od Szydłowca wybudowana została w śladzie istniejącej trasy. Droga ma dwie jezdnie po dwa  pasy ruchu o szerokości 3,5 m każdy oraz 2,5-metrowe pasy awaryjne. Wzdłuż trasy głównej wybudowane zostały drogi dojazdowe umożliwiające ruch lokalny.  Wjazd na drogę S7 możliwy będzie dzięki węzłom: Szydłowiec Północ, Szydłowiec Centrum i Szydłowiec Południe. W ramach inwestycji wybudowano blisko 10 km ekranów akustycznych, systemu odwodnienia drogi, około trzydziestu przejść dla zwierząt, wygrodzeń trasy, a także wykonanie nasadzeń zieleni.  W ramach inwestycji wybudowano ponad dwadzieścia obiektów mostowych, w tym 14 wiaduktów, 4 mosty, 2 kładki dla pieszych. Przygotowano tereny pod 4 Miejsca Obsługi Podróżnych (po dwa w pobliżu miejscowości Orońsko i Wola Korzeniowa), których zadaniem będzie obsługa ruchu tranzytowego. Wartość robót to 682,2 mln złotych. Lata realizacji 2014 -2017. Projekt współfinansowany ze środków Unii Europejskiej w ramach Programu Operacyjnego Infrastruktura i Środowisko 2014-2020. Źródło: GDDKiA"
http://moto.wp.pl/uokik-zbada-praktyki-link4-6068401845777537a,"UOKiK zbada praktyki Link4  Sposób, w jaki towarzystwo ubezpieczeniowe Link4 przedłuża polisy komunikacyjne OC, może naruszać prawa konsumentów. Urząd Ochrony Konkurencji i Konsumentów wszczął postępowanie w tej sprawie m.in. po informacjach uzyskanych od rzecznika finansowego. Każdy posiadacz pojazdu mechanicznego ma obowiązek ubezpieczenia odpowiedzialności cywilnej (OC). Umowa podpisywana jest na 12 miesięcy. Jeżeli konsument jej nie wypowie, automatycznie przedłuża się na kolejny rok. Przed upływem terminu umowy zakład ubezpieczeń musi wysłać konsumentowi informację o ubezpieczeniu na kolejny okres, podając m.in. wysokość przyszłorocznej składki. Umowa zawarta w trybie automatycznego przedłużenia może być przez konsumenta wypowiedziana, jeżeli w tym samym czasie posiada ubezpieczenie OC także u innego przedsiębiorcy. Ma to eliminować przypadki posiadania podwójnego ubezpieczenia OC przez posiadaczy pojazdów mechanicznych. Z ustaleń UOKiK i rzecznika finansowego wynika, że Link4 Towarzystwo Ubezpieczeń może błędnie interpretować te przepisy. Jeżeli konsument zapłaci składkę proponowaną w otrzymanym od Link4 piśmie, a następnie znajdzie korzystniejszą ofertę i zawrze umowę ubezpieczenia OC z innym ubezpieczycielem, spółka uznaje, że konsument nie może zawartej z nią umowy wypowiedzieć. Zdaniem spółki, taką możliwość konsument ma jedynie wówczas, kiedy nie odpowie na pismo, tj. nie zapłaci określonej w nim składki. Tymczasem, w opinii prezesa urzędu i rzecznika finansowego, zgodnie z przepisami do automatycznego przedłużenia umowy dojdzie, jeśli konsument nie wypowie umowy niezależnie od tego, czy zapłacił składkę wskazaną w otrzymanym piśmie przed upływem obowiązywania ubezpieczenia czy też nie. W obu przypadkach konsument powinien mieć możliwość wypowiedzenia umowy ze spółką, jeżeli w tym samym czasie posiada ubezpieczenie OC w innym zakładzie ubezpieczeń. Zgodnie z ustawą o ochronie konkurencji i konsumentów w efekcie prowadzonego postępowania administracyjnego prezes urzędu może wydać decyzję zakazującą stosowania praktyki naruszającej prawa słabszych uczestników rynku oraz nałożyć karę pieniężną w wysokości do 10 proc. obrotu osiągniętego w roku poprzedzającym rok nałożenia kary. W wydawanych decyzjach prezes UOKiK może również określić środki usunięcia trwających skutków bezprawnej praktyki przedsiębiorcy. Źródło: UOKiK tb  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/nawigacje-moga-byc-zagrozeniem-bezpieczenstwa-tak-jesli-sa-zle-zamontowane-6036891430204545a,"Nawigacje mogą być zagrożeniem bezpieczeństwa? Tak, jeśli są źle zamontowane  Tysiące kierowców nieświadomie ryzykuje życiem, montując w swoich samochodach ekrany systemów nawigacyjnych. Według organizacji Gem Motoring Assist, zajmującej się bezpieczeństwem ruchu drogowego, urządzenia przymocowane w złym miejscu na przedniej szybie auta znacznie ograniczają pole widzenia prowadzącego samochód. Najnowsze urządzenia mają dosyć pokaźne ekrany - sięgające przekątną 7 cali (18 cm) - stanowią zatem całkiem spory wyświetlacz, przekazujący informacje o trasie. Niestety w wielu przypadkach kierowcy montują je centralnie na przedniej szybie, skutecznie redukując pole swojego widzenia w bardzo niebezpiecznej strefie, tuż przed samochodem. Prowadząc auto z tak ulokowanym ekranem, nie dość, że odwraca się swoją uwagę od zjawisk dziejących się niemal tuż przed maską samochodu, to jeszcze zasłania widok w prawo na skos, skąd może wejść przed samochód pieszy. - To niezwykle niebezpieczne zarówno dla samego kierowcy, jak i innych użytkowników drogi - podkreśla David Williams z Gem Motoring Assist. - Zwłaszcza piesi, którzy chcą wejść na jezdnię mogą pozostać niezauważeni i nagle znajdą się tuż pod kołami auta. Wówczas na reakcję ze strony prowadzącego może być już zbyt późno. Według naukowców dobrym miejscem do ulokowania ekranu nawigacji jest dolna krawędź przedniej szyby i jak najdalej przesunięty punkt mocowania w prawo. To pozwoli uniknąć zasłonięcia znacznej powierzchni w newralgicznym dla kierowcy planie. Najistotniejsze jest to, żeby nie umieszczać niczego w tzw. ""linii wzroku"", czyli na wysokości oczu. Idealnym położeniem będzie też dolna krawędź szyby tuż przy lewym słupku. To zminimalizuje niepożądane efekty. Należy też pamiętać, by nie umieszczać urządzenia w miejscu, które może stwarzać bezpośrednie zagrożenie dla osób jadących samochodem podczas ewentualnej kolizji czy wypadku. Tak może się stać, gdy urządzenie będzie np. kolidowało z otwierającą się poduszka gazową. Nigdy nie należy mocować ekranu nawigacji u góry szyby. Raz, że kierowca będzie zmuszony do odrywania wzroku od jezdni, by spojrzeć na wskazania nawigacji, dwa, że kable połączeniowe będą przebiegały przez całą szybę, zakłócając pole widzenia. Zobacz też:  Cudowny środek na zmarszczki leczy skutecznie migrenę   BlaBlaCar - ekspert ekonomicznej podróży. Dodaj przejazd i tankuj za darmo!"
http://moto.wp.pl/statystyczny-wypadek-w-polsce-6097832185156737a,"Statystyczny wypadek w Polsce Komenda Główna Policji opublikowała dane dotyczące wypadków, które miały miejsce w 2016 roku. Jaki obraz „statystycznego” zdarzenia drogowego się z nich wyłania? W 2016 roku miało miejsce 33,7 tys. wypadków. To o 1,8 proc. więcej niż w r 2015 i o 3,7 proc. mniej niż w 2014. Na drogach zginęło 3026 osób, a 40 766 zostało rannych. Liczba zgłoszonych policji kolizji to 406 622. Warto jednak pamiętać, że mundurowi wiedzą tylko o części kolizji, bo zgodnie z polskim prawem zdarzeń, w których nikt nie został ranny, nie trzeba zgłaszać policji. Gdzie jest najbardziej niebezpiecznie i w jakich okolicznościach zdarzają się wypadki? Najwięcej zabitych na tysiąc wypadków - 175 - jest w woj. kujawsko-pomorskim i podlaskim. Najwięcej wypadków na milion mieszkańców jest jednak w woj. łódzkim - 1697. Do wypadków najczęściej dochodzi w sierpniu. W 2016 roku w tym miesiącu miało miejsce 10 proc. zdarzeń. Podobny, choć nieco niższy poziom zagrożenia, występuje jednak od maja do października. W każdym z tych miesięcy miało miejsce ponad 9 proc. wypadków, jakie zdarzyły się w 2016 roku. Jeśli chodzi o dni tygodnia, to najbardziej niebezpieczny jest weekend. W 2016 roku w piątek miało miejsce najwięcej wypadków - 16,9 proc. Najwięcej ofiar zginęło jednak w sobotę - 17,2 proc. Część kierowców uważa, że najwięcej wypadków ma miejsce na krętych drogach, nocą, w czasie mgły. Nic bardziej mylnego. W 2016 roku do aż 60 proc. wypadków doszło przy dobrych warunkach atmosferycznych, do 70 proc. za dnia, do 71 proc. w terenie zabudowanym, do 54 proc. na prostej drodze. W 2016 roku najczęściej dochodziło do zderzeń bocznych – 30 proc. - oraz potrąceń pieszych – 25 proc. W 86. proc. zdarzeń winę za nie ponosił kierujący. Najczęściej wypadek był następstwem wymuszenia pierwszeństwa - 26 proc. - lub zbyt szybkiej jazdy - 25 proc.  Sprawcami 73 proc. wypadków, które miały miejsce w 2016 roku, byli mężczyźni. Najczęściej mieli oni od 25 do 39 lat. Największym ryzykiem obarczeni są jednak kierowcy w wieku od 18 do 24 lat. Na 100 tys. osób w tym wieku w 2016 roku aż 184 spowodowały wypadek. W przypadku osób od 25 do 39 roku życia współczynnik ten wyniósł 104. Sprawcy wypadków z 2016 roku w 76 proc. poruszali się samochodami osobowymi.  Czy warto wczytywać się w statystyki wypadków? Na pewno tak. Daje nam to orientację w prawdziwej sytuacji na drogach i może pomóc ustrzec się brawury wtedy, gdy jest najbardziej niebezpiecznie - przy dobrej pogodzie, podczas weekendowego wyjazdu, na prostej drodze."
http://moto.wp.pl/zwrot-za-ubezpieczenie-za-telemetrie-6116492393498753a,"Zwrot za ubezpieczenie za telemetrię Po raz pierwszy w Polsce firma ubezpieczeniowa zdecydowała się wprowadzenie do oferty ubezpieczenia OC oraz AC z możliwością zwrotu części składki za jazdę zgodną z przepisami. Decydując się na tę ofertę, możemy zyskać pieniądze, ale tracimy część prywatności. Dzięki telemetrii można zaoszczędzić nawet 30 proc. wysokości stawki polisy - deklaruje  Link4 , który rozszerzył właśnie swoją ofertę. Chętni wraz z każdym obowiązkowym ubezpieczeniem komunikacyjnym lub pakietem OC i AC mogą otrzymać aplikację telematyczną na telefony z systemem Android lub OS. Rejestruje ona dane  nawigacyjne i na tej podstawie wylicza, czy kierowca jeździ zgodnie z obowiązującymi ograniczeniami prędkości. Program sprawdza również płynność jazdy i pory, w których korzystamy z samochodu. Za unikanie nadmiernej prędkości, nagłego przyspieszania i ostrego hamowania, a także jazdy nocą otrzymuje się punkty. Te z kolei przekładają się na zakwalifikowanie właściciela samochodu do jednego z szesnastu profili. - Raz w miesiącu ubezpieczony na podstawie danych telemetrycznych będzie klasyfikowany w jednym z profili – mówi Wirtualnej Polsce Marek Baran, rzecznik prasowy Link4. - Od tego, w którym z nich się znajdzie, zależy to, ile zyska, bo do każdego z profili przypisane są odpowiednie bonifikaty. Rozliczenie nastąpi z końcem okresu ubezpieczenia i wtedy posiadacz polisy będzie mógł odebrać kwotę, jaka będzie mu się należeć w związku ze stylem jazdy. Najbardziej bezpieczni kierowcy będą mogli odzyskać do 30 proc. wartości polisy OC lub OC + AC. Ci, którzy nie prowadzą bezpiecznie, nie otrzymają zwrotu pieniędzy, ale też nie muszą obawiać się zwyżek za kończący się okres ubezpieczenia – dodaje. Wizja otrzymania zwrotu do 30 proc. ceny polisy jest kusząca - szczególnie dla młodych kierowców. Ci muszą się liczyć z wysokimi stawkami ubezpieczenia, które wynikają z ryzyka ponoszonego przez ubezpieczycieli w tej grupie zmotoryzowanych. Nie wszyscy świeżo upieczeni kierowcy są jednak nierozsądni. Ci, którzy od instruktorów jazdy czy rodziców odebrali dobrą szkołę szacunku dla własnego życia i innych uczestników ruchu, muszą płacić bajońskie kwoty w imię odpowiedzialności zbiorowej. Nowe ubezpieczenie zmienia tę sytuację. Co jednak z prywatnością?  Skoro aplikacja ma sprawdzać, czy jedziemy zgodnie z przepisami, musi wiedzieć gdzie jesteśmy. To oznacza, że korzystając z własnego samochodu będziemy pod obserwacją. Jak zapewnia nas Link4, firma** nie jest zainteresowana miejscami, do których się udajemy**, nie zbiera i nie przechowuje takich danych. Czy to możliwe? Wydaje się, że tak. Przetwarzanie tak dużej liczby danych wymaga odpowiedniego zaplecza informatycznego i sporo kosztuje. Ponadto w ofercie firmy jest AC z telemetrią, a nie przewidziano opcji automatycznej lokalizacji samochodu w razie kłopotów technicznych czy wypadku.  Z drugiej strony Link4 informuje, że wspomniane profile powstały w oparciu o doświadczenia ostatnich 2 lat, kiedy na polskim rynku firma oferowała ubezpieczenie z nawigacją i elementami telematyki. Analizie poddano trasy o łącznej długości ponad 20 milionów kilometrów. Dane były więc zbierane na potrzeby stworzenia profili. Należy też pamiętać o tym, że właściciele części nowszych samochodów i tak nie powinni mieć złudzenia prywatności, bo wiele informacji na temat sposobu i miejsca korzystania z ich samochodu producenci zbierają od dawna. Dość powiedzieć, że na przykład w przypadku Opla z systemem OnStar kierowca podczas jazdy może połączyć się z konsultantem i poprosić, na przykład, o zdalne sprawdzenie ciśnienia w oponach czy kondycji silnika, albo ustawienie nawigacji. Oferowane 30 proc. zniżki na OC dla wielu kierowców będzie oznaczało kwotę rzędu 300 złotych, a w przypadku pakietu OC i AC nawet 500 zł lub więcej. To wystarczająco dużo, by niektórzy pokusili się o oszustwo. Przecież wystarczy nie włączać aplikacji gdy bardzo się nam spieszy, albo uruchamiać aplikację, jadąc komunikacją miejską. Firma przygotowała się na takie okoliczności, ale trzeba przyznać, że system nie jest doskonały. - Kierowca będzie musiał w ciągu miesiąca przejechać przynajmniej 200 kilometrów z włączoną aplikacją. To minimum pozwoli nam określić styl jazdy. Nie będzie konieczności połączenia telefonu z diagnostycznym portem OBD w samochodzie, jej uruchomienie będzie dobrowolne - mówi Marek Baran. - A jeśli użytkownik zdecyduje się włączyć aplikację i jechać autobusem, to samochód pozostawi na parkingu, dzięki czemu nie spowoduje wypadku - dodaje półżartem. Firma Link4 nie ma wątpliwości, że krok w stronę telemetrii to dobry pomysł. W ciągu dwóch lat ubezpieczyciel wspólnie z NaviExpert prowadził badania sprawdzające, jak telematyka przekłada się na styl jazdy. Badane były dwie grupy osób. Pierwszą stanowili klienci, którzy podróżowali z włączoną nawigacją i modułem analizującym na bieżąco ich styl jazdy. Do drugiej grupy trafili użytkownicy nawigacji podróżujący bez tej funkcjonalności. Wyniki badań potwierdziły, że kierowcy korzystający z nawigacji z modułem telematycznym jeżdżą bezpieczniej. Analizy przeprowadzone na wybranych trasach m.in. w Warszawie, Poznaniu, Krakowie oraz na Śląsku wskazują, że osoby, które otrzymują informację zwrotną o stylu jazdy, rzadziej i w mniejszym stopniu przekraczają dozwoloną prędkość oraz płynniej przyspieszają i hamują. Widać to szczególnie wyraźnie w przypadku dwukierunkowych dróg jednojezdniowych z ograniczeniami od 70 do 90 km/h oraz tych powyżej 90 km/h (autostrady, drogi ekspresowe), na których prędkość kierowców jest w mniejszym stopniu zależna od reszty uczestników ruchu. Na świecie doświadczenia z telematyką w ubezpieczeniach komunikacyjnych ma już dłuższą historię. Co ciekawe, taka oferta może okazać się korzystna dla wszystkich zmotoryzowanych, nawet tych, którzy z niej nie skorzystają. Jeśli przyczyni się ona do zmniejszenia liczby  wypadków , ograniczą się koszty ubezpieczycieli, a to może z czasem wpłynąć na obniżenie składek."
http://moto.wp.pl/samozwanczy-parkingowi-pomagaja-czy-wyludzaja-pieniadze-6116488452716673a,"Samozwańczy parkingowi – pomagają, czy wyłudzają pieniądze? Obrazek znanych chyba z każdego polskiego miasta – parking w centrum i osoby, które pokazują, gdzie znajdują się wolne miejsca, a później proszą o drobne. Niektórym kierowcom tacy samozwańczy parkingowi nie przeszkadzają, jednak nie brakuje takich, którym nie podoba się ten sposób wymuszania pieniędzy. – Raz przeszkadzają, a raz ułatwiają znalezienie miejsca, bo ciężko znaleźć miejsce, a oni tym kierują. Powiem szczerze, że nie wymuszają pieniędzy, a jak to robią, to im dziękuję – mówi jeden z kierowców. Sami ""parkingowi"" podkreślają, że tylko proszę o pomoc finansową, ale nie ma problemu, jeśli usłyszą tylko podziękowanie. Nie brakuje jednak kierowców, którzy obawiają się, że jeśli nie dadzą pieniędzy, to takie osoby np. porysują im samochód. Dlatego nie każdemu się podoba pomoc kierujących ruchem na parkingach. W samej Warszawie kierowcy złożyli 260 skarg na próby wymuszenia parkingowych opłat. Na ogół jednak interwencje nie są przeprowadzane przez straż miejską, gdyż kierowcy nie mają czasu na złożenie skargi. Z samozwańczymi parkingowymi chce walczyć warszawski radny Piotr Żbikowski. Problem zgłosił już do władz miasta i ma nadzieję, że problemem zajmie się również posłowie. źródło: TVN Turbo"
http://moto.wp.pl/rzad-stawia-na-samochody-elektryczne-6116536482547841a,"Rząd stawia na samochody elektryczne Ministerstwo Energii opublikowało projekt ustawy o elektromobilności. Dokument zawiera podstawowe rozwiązania, mające spopularyzować w Polsce pojazdy o napędzie elektrycznym. Pierwszym krokiem ku elektromobilności ma być wprowadzenie zerowej stawki akcyzy na samochody elektryczne. To obniży ceny takich aut, które są dziś mało atrakcyjne. Za najbardziej popularnego obecnie w Europie kompaktowego Nissana Leafa trzeba zapłacić przynajmniej 128 tys. zł, a to zniechęca potencjalnych kupców. Kolejną nowością jest wprowadzenie możliwości poruszania się kierowców samochodów elektrycznych buspasami. Dziś w niektórych miastach mogą to robić kierowcy samochodów przewożących większą liczbę pasażerów czy motocykliści. Są to jednak decyzje podejmowane na szczeblu administracji lokalnej. Wprowadzenie nowej zasady w Prawie o ruchu drogowym będzie skutkowało tym, że przepis będzie obowiązywał w całym kraju. Ustawa zakłada również rozwój punktów ładowania i nakazuje władzom lokalnym stworzenie przynajmniej tylu miejsc postojowych wyłącznie dla samochodów elektrycznych, ile będzie punktów ładowania.  W ministerialnym projekcie oprócz marchewki jest i kij. Nowe przepisy stworzą podstawę do wyznaczenia w miastach stref, wewnątrz których będą mogły się poruszać wyłącznie samochody nieemisyjne. Chodzi więc o pojazdy elektryczne, wodorowe lub hybrydowe. Te ostatnie będą mogły jednak poruszać się wewnątrz strefy tylko w trybie EV.  Jak przewiduje projekt, z przepisu o zakazie wjazdu do wyznaczonej bezemisyjnej strefy wyłączona będzie policja, służby ratunkowe czy wojsko. Będą tam mogły też wjeżdżać pojazdy komunikacji publicznej i mieszkający w nich właściciele aut spalinowych o masie nieprzekraczającej 3,5 tony. Wjazd do strefy pozostałymi pojazdami emisyjnymi będzie oznaczał konieczność uiszczenia dodatkowej opłaty. Ta nie została jednak określona. Ustawodawca kwestię wprowadzenia bezemisyjnej strefy i jej przebiegu zostawia w rękach władz samorządowych. Projekt ustawy trafił właśnie do uzgodnień. Jeśli zostanie zaaprobowany, większość zapisów wejdzie w życie 14 dni po  ogłoszeniu dokumentu."
http://moto.wp.pl/wystarczy-laptop-by-ukrasc-samochod-6036892763767425a,"Wystarczy laptop, by ukraść samochód  Policjanci z Houston poszukują właśnie dwóch złodziei samochodów, którzy spod jednego z tamtejszych domów ukradli jeepa wranglera unlimited. Niby nic zaskakującego, a jednak metoda, jaką to zrobili, pokazuje, że nowoczesne samochody są łatwiejsze w dostępie, niż się wydawało producentom. Wystarczyło użyć laptopa. Przedstawiciele policji i firm ubezpieczeniowych od pewnego czasu ostrzegają, że nowoczesne samochody dają pole do popisu hakerom, którzy mogą próbować albo przejąć zdalnie kontrolę nad niektórymi systemami, albo obchodzić lub łamać elektroniczne zabezpieczenia przeciwkradzieżowe. Według danych stróżów prawa z Houston, w ostatnim czasie złodzieje tylko z pomocą komputerów ukradli kilka jeepów, modeli Wrangler i Cheerokee. Żadnego z samochodów nie udało się odzyskać. Informacje potwierdza Narodowe Biuro ds. Przestępstw Ubezpieczeniowych USA (NICB), które w ostatnich miesiącach otrzymuje coraz więcej policyjnych raportów, dotyczących kradzieży nowych aut za pomocą laptopa z ""tajemniczym"" oprogramowaniem. Dzięki niemu złodzieje są w stanie obejść zabezpieczenia, a następnie uruchomić silnik i odjechać. Według przedstawicieli NICB to nowa metoda kradzieży, błyskawicznie zyskująca na popularności w USA Złodzieje kradną za pomocą laptopa FCA, producent modeli Jeepa, już wydał oświadczenie, w którym stwierdza, że osoby kradnące samochody tej marki najprawdopodobniej miały dostęp do ""narzędzi dealerskich"", pozwalających na dorobienie elektronicznego klucza, którym uruchamiane są auta. Przypomnijmy, że koncern kilka miesięcy temu wezwał do serwisów 1,4 mln aut, właśnie w celu naprawienia ""dziury"" w oprogramowaniu samochodu, pozwalającej na nieautoryzowany dostęp do systemów zarządzania silnikiem, klimatyzacją i sprzętem audio. Producenci aut na przestrzeni ostatnich miesięcy kilkukrotnie musieli zmierzyć się z problemem hakowania systemów w ich samochodach. Próby zdalnego przejęcia, udanej zresztą, dokonali informatycy zajmujący się wyszukiwaniem luk w zabezpieczeniach programów. Doprowadzili do zdalnego przejęcia kontroli nad układem hamulcowym pojazdu. Podobne zdarzenia miały miejsce m.in. z Mitsubishi Outlanderem PHEV, Teslą S czy Nissanem Leaf. Koncerny motoryzacyjne co prawda wprowadzają błyskawicznie poprawki w swoim oprogramowaniu, ale rzeczywistość jest taka, że każdy kod prędzej czy później może zostać złamany. Wygląda zatem na to, że nowoczesne samochody będą coraz częściej padały łupem elektronicznych przestępców, a ich realnym zabezpieczeniem mogą stać się dawno odstawione do lamusa blokady mechaniczne. Borys Czyżewski  BlaBlaCar - ekspert ekonomicznej podróży. Dodaj przejazd i tankuj za darmo!"
http://moto.wp.pl/znalazl-swoje-auto-w-serwisie-ogloszeniowym-ukradl-je-zbieracz-zlomu-6099555867288193a,"Znalazł swoje auto w serwisie ogłoszeniowym. Ukradł je zbieracz złomu  Właściciel zabytkowego mercedesa z 1958 roku przeglądał serwisy ogłoszeniowe w poszukiwaniu części do swojego auta i trafił na ofertę sprzedaży swojego samochodu. Okazało się, że został on skradziony przez zbieracza złomu.  Cała sytuacja wydarzyła się w Tarnowie. Właściciel zabytkowego mercedesa z 1958 roku szukał części do swojego samochodu i trafił na ofertę sprzedaży - jak sie później okazało - własnego auta. Ogłoszenia dotyczące jego samochodu były wystawione zarówno w Polsce, jak i poza granicami kraju. Reakcją właściciela było udanie się go garażu, gdzie zaparkował auto. Okazało się, że garaż jest zamknięty wymienionymi kłódkami. Po jego otwarciu właściciel zauważył, że samochodu w środku nie ma.  Zaalarmowani policjanci szybko dotarli do osoby sprzedającej auto. Z relacji autora ogłoszeń wynika, że samochód kupił od mieszkańca powiatu tarnowskiego i postanowił sprzedać go dalej. Funkcjonariusze dowiedzieli się, gdzie i od kogo samochód został zakupiony.  Następnie ustalono, że pewien tarnowianin zbierający złom stalowy ukradł zabytkowego mercedesa wartego około 40 tysięcy złotych i przetransportował go na swoją posesję, a nieużywany (według niego) garaż zamknął nowymi kłódkami.  Z relacji mężczyzny, który wystawił auto do sprzedania wynika, że nie wiedział, że samochód był kradziony. Zbieracz złomu natomiast utrzymuje, że myślał, że garaż jest niczyj, a zamknięty w nim samochód można sobie wziąć i sprzedać. Ciekawym pomysłem było zamknięcie opróżnionego garażu kłódkami... Postępowanie w tej sprawie prowadzi aktualnie Wydział do Walki z Przestępczością przeciwko Mieniu Komendy Miejskiej Policji w Tarnowie w kierunku art. 279 kk tj. kradzieży z włamaniem, za co grozi kara pozbawienia wolności do 10 lat oraz 292 kk tj. paserstwa, za które grozi kara pozbawienia wolności do lat 2. Włamywacz aktualne przebywa w Zakładzie Karnym za podobne przestępstwa, których dopuścił się wcześniej. Źródło: Policja"
http://moto.wp.pl/tom-hardy-zlapal-zlodzieja-motocykla-6116509205583489a,"Tom Hardy złapał złodzieja motocykla Tom Hardy pomógł policji zatrzymać nastoletniego złodzieja, który ukradł motocykl w Londynie. Po krótkim pościgu słynny aktor złapał 16-latka – potwierdziła policja. Zdarzenie miało miejsce w Richmond w południowo-zachodnim Londynie. Dwóch 16-latków jechało skradzionym motocyklem i uderzyło w samochód. Świadkiem stłuczki był między innymi Tom Hardy. Gdy nastolatkowie zaczęli uciekać, aktor rzucił się w pogoń za jednym z nich. Po krótkim pościgu Hardy’emu udało się złapać złodzieja. Jak relacjonuje jeden ze świadków zdarzenia – aktor momentalnie ruszył za młodym przestępcą, przebiegł przez ogródek i dogonił na kolejnej ulicy. Drugiegozłodziejazatrzymała policja. Całość potwierdzają też funkcjonariusze. Nastolatkowie na skradzionym motocyklu wjechali na skrzyżowanie na czerwonym świetle i uderzyli w samochodów. – Mężczyźni zaczęli uciekać i jeden został zatrzymany przez Toma Hardy’ego – powiedział rzecznik policji z Richmond. Nastolatkowie zostali aresztowani i postawiono im zarzut kradzieży motocykla oraz złamania przepisów drogowych. Rzecznik 39-letniego aktora nie chciał komentować sprawy."
http://moto.wp.pl/zwrot-ubezpieczenia-za-telemetrie-6116492393498753a,"Zwrot ubezpieczenia za telemetrię Po raz pierwszy w Polsce firma ubezpieczeniowa zdecydowała się na wprowadzenie do oferty ubezpieczenia OC oraz AC z możliwością zwrotu części składki za jazdę zgodną z przepisami. Decydując się na tę ofertę, możemy zyskać pieniądze, ale tracimy część prywatności. Dzięki telemetrii można zaoszczędzić nawet 30 proc. wysokości stawki polisy - deklaruje Link4, który rozszerzył właśnie swoją ofertę. Chętni wraz z każdym obowiązkowym ubezpieczeniem komunikacyjnym lub pakietem OC i AC mogą otrzymać aplikację telematyczną na telefony z systemem Android lub OS. Rejestruje ona dane nawigacyjne i na tej podstawie wylicza, czy kierowca jeździ zgodnie z obowiązującymi ograniczeniami prędkości. Program sprawdza również płynność jazdy i pory, w których korzystamy z samochodu. Za unikanie nadmiernej prędkości, nagłego przyspieszania i ostrego hamowania, a także jazdy nocą otrzymuje się punkty. Te z kolei przekładają się na zakwalifikowanie właściciela samochodu do jednego z szesnastu profili. - Raz w miesiącu ubezpieczony na podstawie danych telemetrycznych będzie klasyfikowany do jednego z profili – mówi Wirtualnej Polsce Marek Baran, rzecznik prasowy Link4. - Od tego, w którym z nich się znajdzie, zależy to, ile zyska, bo do każdego z profili przypisane są odpowiednie bonifikaty. Rozliczenie nastąpi z końcem okresu ubezpieczenia i wtedy posiadacz polisy będzie mógł odebrać kwotę, jaka należy mu się w związku ze stylem jazdy. Najbardziej bezpieczni kierowcy będą mogli odzyskać do 30 proc. wartości polisy OC lub OC + AC. Ci, którzy nie prowadzą bezpiecznie, nie otrzymają zwrotu pieniędzy, ale też nie muszą obawiać się zwyżek za kończący się okres ubezpieczenia. Wizja otrzymania zwrotu do 30 proc. ceny polisy jest kusząca - szczególnie dla młodych kierowców. Ci muszą się liczyć z wysokimi stawkami ubezpieczenia, które wynikają z ryzyka ponoszonego przez ubezpieczycieli w tej grupie zmotoryzowanych. Nie wszyscy świeżo upieczeni kierowcy są jednak nierozsądni. Ci, którzy od instruktorów jazdy czy rodziców odebrali dobrą szkołę szacunku dla życia, muszą płacić bajońskie kwoty w imię odpowiedzialności zbiorowej. Nowe ubezpieczenie zmienia tę sytuację. Co jednak z prywatnością?  Skoro aplikacja ma sprawdzać, czy jedziemy zgodnie z przepisami, musi wiedzieć, gdzie jesteśmy. To oznacza, że korzystając z własnego samochodu będziemy pod obserwacją. Jak zapewnia nas Link4, firma** nie jest zainteresowana miejscami, do których się udajemy**, nie zbiera i nie przechowuje takich danych. Czy to możliwe? Wydaje się, że tak. Przetwarzanie tak dużej liczby danych wymaga odpowiedniego zaplecza informatycznego i sporo kosztuje. Ponadto w ofercie firmy jest AC z telemetrią, a nie przewidziano opcji automatycznej lokalizacji samochodu w razie kłopotów technicznych czy wypadku.  Z drugiej strony Link4 informuje, że wspomniane profile powstały w oparciu o doświadczenia ostatnich 2 lat, kiedy na polskim rynku firma oferowała ubezpieczenie z nawigacją i elementami telematyki. Analizie poddano trasy o łącznej długości ponad 20 milionów kilometrów. Dane były więc zbierane na potrzeby stworzenia profili. Należy też pamiętać o tym, że właściciele części nowszych samochodów i tak nie powinni mieć złudzenia prywatności, bo wiele informacji na temat sposobu i miejsca korzystania z ich auta producenci zbierają od dawna. Dość powiedzieć, że na przykład w przypadku Opla z systemem OnStar kierowca podczas jazdy może połączyć się z konsultantem i poprosić, powiedzmy, o zdalne sprawdzenie ciśnienia w oponach czy ustawienie nawigacji. Oferowane 30 proc. zniżki na OC dla wielu kierowców będzie oznaczało kwotę rzędu 300 złotych, a w przypadku pakietu OC i AC nawet 500 zł lub więcej. To wystarczająco dużo, by niektórzy pokusili się o oszustwo. Przecież wystarczy nie włączać aplikacji, gdy bardzo się nam spieszy, albo uruchamiać aplikację, jadąc komunikacją miejską. Firma przygotowała się na takie okoliczności, ale trzeba przyznać, że system nie jest doskonały. - Kierowca będzie musiał w ciągu miesiąca przejechać przynajmniej 200 kilometrów z włączoną aplikacją. To minimum pozwoli nam określić styl jazdy. Nie będzie konieczności połączenia telefonu z diagnostycznym portem OBD w samochodzie, uruchomienie aplikacji będzie dobrowolne - mówi Marek Baran. - A jeśli użytkownik zdecyduje się włączyć urządzenie i jechać autobusem, to samochód pozostawi na parkingu, dzięki czemu nie spowoduje wypadku - dodaje półżartem. Firma Link4 nie ma wątpliwości, że krok w stronę telemetrii to dobry pomysł. W ciągu dwóch lat ubezpieczyciel wspólnie z NaviExpert prowadził badania sprawdzające, jak telematyka przekłada się na styl jazdy. Badane były dwie grupy osób. Pierwszą stanowili klienci, którzy podróżowali z włączoną nawigacją i modułem analizującym na bieżąco ich styl jazdy. Do drugiej grupy trafili użytkownicy nawigacji podróżujący bez tej funkcjonalności. Wyniki badań potwierdziły, że kierowcy korzystający z nawigacji z modułem telematycznym jeżdżą bezpieczniej. Analizy przeprowadzone na wybranych trasach, m.in. w Warszawie, Poznaniu, Krakowie oraz na Śląsku, wskazują, że osoby, które otrzymują informację zwrotną o stylu jazdy, rzadziej i w mniejszym stopniu przekraczają dozwoloną prędkość oraz płynniej przyspieszają i hamują. Widać to szczególnie wyraźnie w przypadku dwukierunkowych dróg jednojezdniowych z ograniczeniami od 70 do 90 km/h oraz tych powyżej 90 km/h (autostrady, drogi ekspresowe), na których prędkość kierowców jest w mniejszym stopniu zależna od reszty uczestników ruchu. Na świecie doświadczenia z telematyką w ubezpieczeniach komunikacyjnych mają już dłuższą historię. Co ciekawe, taka oferta może okazać się korzystna dla wszystkich zmotoryzowanych, nawet tych, którzy z niej nie skorzystają. Jeśli przyczyni się ona do zmniejszenia liczby wypadków, ograniczą się koszty ubezpieczycieli, a to może z czasem wpłynąć na obniżenie składek."
http://moto.wp.pl/polski-solaris-urbino-electric-zdobywa-tytul-bus-of-the-year-2017-6068401025848449a,"Polski Solaris Urbino electric zdobywa tytuł ""Bus of the Year 2017""  Podczas targów motoryzacyjnych w Hanowerze przyznano nagrodę ""Bus of the Year 2017"". Wyróżnienie otrzymał polski produkt, elektryczny Solaris Urbino. - Mamy fajny  autobus , który został dobrze odebrany przez grono ekspertów i dobrze oceniony. Tym bardziej cieszy, że jest to elektryk - przyznaje Dariusz Michalak, wiceprezes zarządu Solaris. Radości nie ukrywała także Solange Olszewska, właścicielka firmy. - Zdajemy sobie sprawę z rangi tej  nagrody . Przecież znamy tych wszystkich dziennikarzy ją przyznających, wiemy, jak trudno jest zdobyć ich zaufanie. Oni bardzo dokładnie sprawdzają wszystko, to są specjaliści i fachowcy. Tutaj żaden marketing nie pomoże. Jestem bardzo dumna z nas wszystkich, ale to nie jest prezent, to jest wypracowane - mówi Olszewska. - Dla rodzinnej firmy, jaką jest Solaris, otrzymać taką nagrodę na 20-lecie działalności to fantastyczna sprawa. Jesteśmy dumni i to naprawdę wiele dla nas znaczy - dodaje prezes zarządu Solarisa, Andreas Strecker.  Autostrada dla elektrycznych ciężarówek  BC"
http://moto.wp.pl/pierwsze-polskie-autobusy-bezemisyjne-moga-powstac-na-przelomie-2018-i-2019-r-6116870478075521a,"Pierwsze polskie autobusy bezemisyjne mogą powstać na przełomie 2018 i 2019 r. Pierwsze polskie autobusy bezemisyjne mogą powstać na przełomie 2018 i 2019 r. i mają szansę być najnowocześniejszymi w świecie - powiedział podczas Hannover Messe 2017 zastępca dyrektora Narodowego Centrum Badań i Rozwoju Aleksander Nawrat. - Myślę, że w najbliższych tygodniach ogłosimy wspólnie z miastami zamówienie na autobusy nowej generacji. Dziś jeszcze nie istnieją, ale mamy nadzieję, że na przełomie 2018 i 2019 roku powstaną i będą to najnowsze rozwiązania na świecie - podkreśla Nawrat. Wicedyrektor ocenia, że na targach przemysłowych w Hanowerze jedne z ciekawszych prezentowanych rozwiązań przedstawiły Ekoenergetyka i Solaris, beneficjenci NCBR. - Prezentują rozwiązania w zakresie elektromobilności. To jest jeden z naszych sztandarowych programów, które teraz bardzo mocno promujemy, a dotyczy bezemisyjnego transportu publicznego - zauważa. - Jako Narodowe Centrum Badań i Rozwoju finansowaliśmy w Polsce bardzo dużo projektów w zakresie elektromobilności i możemy się pochwalić tym, że jesteśmy w stanie  poskładać całkowicie innowacyjny transport w oparciu o polskie komponenty - dodaje Nawrat. Solaris Bus & Coach SA to producent autobusów, w tym elektrycznych. Ekoenergetyka-Polska zajmuje się zaś infrastrukturą ładowania dla autobusów i samochodów elektrycznych. Na Hannover Messe 2017 prototypy polskich elektrobusów zaprezentowały Solaris i Ursus. Ekoenergetyka demonstrowała swoje urządzenia do ładowania pojazdów. Hannover Messe to największe targi przemysłowe świata. Polska w 2017 roku jest krajem partnerskim i promuje się hasłem ""Smart means Poland"". W imprezie uczestniczy 6,5 tys. wystawców z około 70 państw, w tym ponad 200 przedsiębiorstw z Polski. Z Hanoweru Michał Zabłocki oprac. Szymon Jasina"
http://moto.wp.pl/szefowa-men-przeprosila-za-parkowanie-na-kopercie-w-sieradzu-6116850252576897a,"Szefowa MEN przeprosiła za parkowanie ""na kopercie "" w Sieradzu Minister edukacji narodowej Anna Zalewska przeprosiła za sytuację w Sieradzu, kiedy to - podczas wizyty w tamtejszej szkole - limuzyna minister zaparkowała w miejscu zarezerwowanym dla osób niepełnosprawnych. - Jeśli chodzi o sytuację w Sieradzu po pierwsze chcę podziękować dziennikarzom za to, że są czujni, że reagują. Po drugie zwyczajnie przeprosić. Nie ma wytłumaczenia - powiedziała minister. - Takie sytuacje nie mogą mieć miejsca i mówię to jako kierowca, który nigdy nie zapłacił mandatu - dodała. Szef BOR-u, gen. Tomasz Miłkowski nakazał rozpoczęcie postępowania wyjaśniającego ws. nieprawidłowego parkowania samochodu BOR na miejscu dla niepełnosprawnych, do którego doszło w środę, 26 kwietnia.  Jednocześnie wyraził ubolewanie, iż ewentualne nieprawidłowości mogły przyczynić się do negatywnego odbioru inicjatywy minister edukacji narodowej. Zalewska pojechała do Sieradza na otwarcie sali gimnastycznej w szkole integracyjnej. Na zdjęciu udostępnionym m.in. przez posła PO Cezarego Tomczyka widać, że czarny mercedes zaparkowany został na tzw. kopercie, czyli miejscu dla uprawnionych osób niepełnosprawnych. Na tzw. kopertach mogą parkować tylko ci, którzy mają ważną kartę parkingową - jest ona wydawana niepełnosprawnym lub placówce zajmującej się osobami niepełnosprawnymi. Można ją otrzymać jedynie  na podstawie orzeczeń wydawanych przez powiatowe lub miejskie zespoły ds. orzekania o niepełnosprawności. Osobie, która bez uprawnienia stanie na oznaczonym miejscu dla niepełnosprawnych, grozi 500 zł kary i 5 punktów karnych."
http://moto.wp.pl/volkswagen-i-d-nastepca-golfa-6068401383085185a,"Volkswagen I.D.: następca Golfa  Najważniejszą paryską premierą Volkswagena nie jest żaden model produkcyjny, a koncept. Samochód nazwany I.D. zdaniem niemieckiej marki zapowiada auto, które powtórzy sukces Garbusa i Golfa. Volkswagen I.D. to przede wszystkim samochód elektryczny o zasięgu aż 600 km. Do tego jego moc wynosi aż 170 KM, a zatem, przynajmniej model koncepcyjny, będzie nie tylko ekologiczny, ale też szybki. Co prawda I.D. jest zapowiedzią całej serii elektrycznych samochodów, a nie konkretnego auta, ale już Volkswagen obiecuje wiele. Według przedstawicieli niemieckiej marki produkcyjny model będzie tak ważny i popularny, jak wcześniej Garbus i Golf. Ile ma kosztować nowy popularny Volkswagen? Jak zapowiadają przedstawiciele firmy - tyle co Golf. Jednak nie jego podstawowa wersja, a dużo mocniejsza i lepiej wyposażona, a to oznacza, że I.D. nie będzie szczególnie tani. O tym, czy Volkswagenowi uda się zrealizować plany, przekonamy się stosunkowo niedługo. Niemiecka marka zapowiada, że wersja produkcyjna pojawi się już w 2020 r. Model I.D. to jednak coś więcej – jest to koncept samochodu autonomicznego (z kierownicą chowającą się w kokpicie). W ten sposób Volkswagen zaznacza, że również on pracuje nad taką technologią, ale jej debiutu w autach seryjnych nie należy spodziewać się przed 2025 rokiem. Koncepcyjny samochód Volkswagena producent prezentuje podczas trwających właśnie w Paryżu targów motoryzacyjnych. sj"
http://moto.wp.pl/salon-samochodowy-w-szanghaju-gwiazda-volkswagena-samochod-elektryczny-6111571325151361a,"Salon samochodowy w Szanghaju: gwiazdą Volkswagena samochód elektryczny Jeszcze niedawno salony samochodowe budziły zainteresowanie ze względu na odbywające się tam premiery sportowych modeli z potężnymi silnikami i wydającym rasowy dźwięk wydechami. Dziś coraz częściej duży nacisk kładziony jest na auta elektryczne i hybrydowe. Tak będzie w Szanghaju. Podczas salonu samochodowego w Szanghaju, który rozpocznie się 19 kwietnia, gwiazdą stoiska Volkswagena będzie koncepcyjny model. Na razie producent pokazał jedynie dwie grafiki prezentujące fragmenty tego samochodu. Wiadomo, że będzie to crossover z karoserią stylizowaną na wzór samochodów coupe, a jego napęd będzie elektryczny. Koncepcyjne auto ma należeć do rodziny, w której umieścić można wcześniejsze koncepty Volkswagena - I.D. oraz I.D. Buzz. Niemiecka marka zapewnia, że wyróżnikiem nowego pojazdu będzie jego nieprzeciętny zasięg. Samochód pomyślany jest jako w pełni autonomiczny.  Gdy jego kierownica nie jest potrzebna, cofa się w kierunku deski rozdzielczej, wpasowując się w jej zabudowę. Tryb jazdy autonomicznej nowego modelu działa w oparciu o dane nadchodzące z kamer, laserowych skanerów i radarów. W USA nowość Volkswagena rozważa się w kontekście przyszłej konkurencji dla Tesli X. Volkswagen przygotowuje się do istotnego przebudowania swojej gamy w ciągu następnych 5-10 lat. Zgodnie z założeniem znacznie większy ciężar ma zostać położony właśnie na samochody o napędzie elektrycznym. W ciągu następnych czterech lat firma zamierza zaprezentować 15 modeli elektrycznych i spodziewa się, że ich roczna sprzedaż od 2020 roku nie będzie mniejsza niż 400 tys. sztuk. Niemiecka marka nie jest jednak osamotniona w swoich planach.  General Motors do 2020 roku wyda 3,8 miliarda dolarów na rozwój technologii elektrycznej i hybryd typu plug-in. W Szanghaju pokaże Buicka Velite 5, bazującego na rozwiązaniach zastosowanych w Chevrolecie Volcie. Na planowaną gamę dziesięciu elektrycznych samochodów Mercedes zamierza wydać jeszcze więcej - prawie 11 miliardów dolarów.  W 2018 roku Ford chce zaprezentować crossovera z hybrydową jednostką napędową typu plug-in. W ciągu następnych pięciu lat w portfolio amerykańskiej marki pojawi się zaś w pełni elektryczny crossover. Prezentacja samochodów elektrycznych w Chinach nie jest przypadkiem. W 2016 roku w Państwie Środka sprzedano 507 tys. samochodów elektrycznych, a eksperci sądzą, że segment ten czeka dalszy wzrost popularności. Przewiduje się, że podobnie będzie w Europie, gdzie w 2030 roku 20 proc. rynku ma należeć do samochodów elektrycznych, a kolejne 46 proc. do hybryd i hybryd plug-in. Czeka nas więc rewolucja motoryzacyjna. Źródło: Automotive News Europe"
http://moto.wp.pl/volkswagen-chce-pozbyc-sie-ducati-6116808937055873a,"Volkswagen chce pozbyć się Ducati? Koncern Volkswagena rozważa sprzedaż marki Ducati, która zyskała sławę głównie dzięki sukcesom sportowym – informuje „Automotive News Europe”. Włoski producent motocykli, który w chwili przejęcia przez Niemców miał być kontrapunktem dla Audi, teraz stał się szansą na dodatkowe pieniądze potrzebne do rozwoju firmy. W 2012 roku Audi za 860 milionów euro dokonało zakupu Ducati. Po wybuchu afery związanej z rzeczywistą emisją silników Diesla w samochodach Volkswagena niemiecki koncern musi szukać oszczędności, by kontynuować prace nad najważniejszymi projektami, które w przyszłości mogą zaważyć na jego pozycji.  Nieoficjalnie mówi się, że za markę motocykli, zapewniającą roczny dochód w wysokości 100 mln euro - przed odliczeniem podatku i amortyzacji – Volkswagen będzie chciał dostać około 1,5 mld euro. Są również głosy, że potencjalni nabywcy, wiedząc o trudnej sytuacji niemieckiego koncernu, nie będą skłonni wydać więcej niż miliard euro.  Wśród podmiotów, które mogą być zainteresowane kupnem Ducati, wymienia się chińskie firmy motoryzacyjne, indyjski koncern motocyklowy Hero, a także właścicieli Aston Martina. Niewykluczone, że do gry wejdzie któryś z konkurentów włoskiej marki, jak na przykład Kawasaki, Harley-Davidson czy Honda. Na razie żadna z firm nie wyraziła jednak zainteresowania transakcją. Niewykluczone, że Volkswagen sprzeda również inne marki lub pozbędzie się części ich akcji. W tym kontekście mówiło się o Scanii i MAN-ie. Niemiecki koncern szuka pieniędzy potrzebnych do rozwoju przyszłej gamy elektrycznych pojazdów. Na razie poznaliśmy trzech członków przyszłej rodziny: I.D., I.D. Buzz oraz I.D. Crozz. Ten ostatni, zaprezentowany podczas kwietniowego salonu samochodowego w Szanghaju, jest napędzanym elektrycznie crossoverem, a jego produkcyjna wersja w przyszłości ma być trzonem sprzedaży elektrycznych Volkswagenów. Zgodnie z planem niemieckiego koncernu w ciągu następnych czterech lat firma zamierza zaprezentować 15 modeli elektrycznych i spodziewa się, że ich roczna sprzedaż od 2020 roku nie będzie mniejsza niż 400 tys. sztuk."
http://moto.wp.pl/skoda-bedzie-miala-cala-game-suv-ow-6103479544177281a,"Skoda będzie miała całą gamę SUV-ów W portfolio Skody przez lata brakowało tak modnych dziś SUV-ów. Był tylko model Yeti, który z powodu nietypowej stylistyki nieco odbiega od typowego wyobrażenia takich samochodów. Teraz pojawił się Kodiaq i z miejsca wzbudził ogromne zainteresowanie klientów. Skoda idzie za ciosem i już niedługo ma zaprezentować kolejne SUV-y. Łącznie czeska marka może mieć nawet pięć takich modeli. Skoda Yeti ma wiele niezaprzeczalnych zalet praktycznych i w wersji 4x4 nie najgorzej radzi sobie poza asfaltem. Jednak dla zwolenników SUV-ów równie ważny jest wygląd, a Yeti nie przypomina typowych modeli tego typu. Zatem można powiedzieć, że jeszcze niedawno Skoda nie posiadała w ofercie ani jednego klasycznego przedstawiciela tego segmentu. Sytuacja się zmieniła wraz z pojawieniem się Kodiaqa. Model bazujący na Volkswagenie Tiguanie jest od niego większy i od razu spodobał się klientom. Skoda jednak równolegle tworzy już cały zestaw innych SUV-ów. Najbardziej oczywistym z nich jest nowe Yeti, które raczej zachowa tę nazwę, ale tym razem będzie typowym przedstawicielem gatunku wyglądającym jak mniejszy Kodiaq. Na tym jednak nie koniec planów Skody. W internecie pojawiło się zdjęcie z prezentacji, która pokazuje, jak ma wyglądać ekspansja oferty SUV-ów. Widać tam trzy nowe modele. Jednym z nich ma być Kodiaq Coupe. Choć Skoda nie w swojej ofercie modeli o sportowych typach nadwozia, to w przypadku SUV-a sytuacja ma wyglądać inaczej. Trend rozpoczęty przed laty przez BMW X6 trafia pod strzechy, co oznacza, że nawet kojarzona z atrakcyjnymi cenowo i praktycznymi samochodami Skoda ma mieć model, który będzie przede wszystkim modny. Jednak obok niego pojawiły się dwa tajemnicze auta – model Q i model K. Pierwszy z nich, wg „CarNewsChina”, to po prostu nowe Yeti. Jednak model K ma być nowością. Zdaniem chińskich mediów będzie to tańszy SUV bazujący na technologii aktualnie oferowanego Yeti. Oznacza to, że byłby odpowiednikiem Rapida, samochodu, który z powodu starszych rozwiązań technicznych kosztuje mniej. Pozostaje jedynie pytanie, czy taki SUV będzie przeznaczony tylko na rynek chiński, czy trafi też do Europy. Na tym nie koniec planów Skody dotyczących SUV-ów. Czesi pracują już nad mniejszym modelem, bazującym na Fabii. Poinformował o tym już w październiku 2016 roku Christian Strube, odpowiedzialny w firmie za rozwój i powstawanie nowych samochodów. Miejski SUV powstaje równolegle z siostrzanymi modelami Volkswagena i Seata."
http://moto.wp.pl/skoda-potwierdza-nazwe-karoq-i-podaje-date-premiery-nowego-suv-a-6116908984632961a,"Škoda potwierdza nazwę Karoq i podaje datę premiery nowego SUV-a To koniec Yeti – już oficjalnie. Škoda potwierdziła, że następca tego modelu będzie się nazywał Karoq. Nowy SUV czeskiej marki ma wyglądać jak mniejsza wersja Kodiaqa. Škoda Karoq będzie zupełnie innym modelem od Yeti, dlatego też zdecydowano się na zmianę nazwy. Podobnie jak w przypadku Kodiaqa, nazwa została zainspirowana językiem ludu z Alaski. Tym razem jednak nie jest to nazwa zwierzęcia, a połączenie dwóch słów – „kaa’raq” (oznaczającego samochód) i „ruq” (strzała). Stylistycznie Škoda Karoq to klasyczny SUV przypominający Kodiaqa. W ten sposób czeska marka zrywa z pomysłem nietypowego wyglądu Yeti, który był jedną z najczęściej krytykowanych cech tego praktycznego auta. Podobieństwo do Kodiaqa dotyczy nie tylko stylistyki, ale też strony technicznej. Tak jak większy SUV, tak też Karoq będzie mocno spokrewniony z Volkswagenem Tiguanem i Seatem Atecą. Nowy model też powstał na modułowej platformie MQB i otrzyma znane silniki benzynowe (TSI) i wysokoprężne (TDI) o mocy od 115 do 190 KM. Jedną z nowości będzie nowa jednostka 1,5 TSI, która niedawno pojawiła się w Golfie. Opcjonalnie oferowany będzie napęd na cztery koła, a w przypadku najmocniejszego 190-konnego diesla będzie to standard (wraz z 7-biegową dwusprzęgłową skrzynią DSG). Karoq mierzy 4382 mm długości, 1841 mm szerokości i 1605 mm wysokości. Jak przystało na Škodę, nie mogło też zabraknąć dużego bagażnika. Standardowo pomieści on 521 l, a po złożeniu tylnych oparć przestrzeń ta rośnie do 1630 l. Na tym jednak nie koniec. Drugi rząd można zdemontować i w ten sposób uzyskać pojemność 1810 l. Co więcej, opcjonalnie siedzenia te mogą być przesuwane i wtedy bagażnik będzie mieścił pomiędzy 479 a 588 l. Nowy SUV ma być pierwszą Škodą, która będzie oferować wyświetlacz w miejscu zegarów – rozwiązanie znane już z Audi i Volkswagenów. Oczywiście, podobnie jak w innych modelach czeskiej marki, również Karoq będzie oferował długą listę dodatków, a wśród nich np. elektryczną klapę bagażnika czy w pełni LED-owe światła. Na razie Škoda zaprezentowała jedynie zdjęcia zamaskowanego egzemplarza, ale na premierę nie trzeba będzie długo czekać. Czeska marka pokaże swojego nowego SUV-a już 18 maja w Sztokholmie. Oczywiście na premierze nie zabraknie redakcji WP Moto, więc już teraz zapraszamy na relację z pierwszych wrażeń dotyczących Škody Karoq."
http://moto.wp.pl/lexus-ct-200h-doczeka-sie-nastepcy-jeszcze-w-2017-r-6116853354797185a,"Lexus CT 200h doczeka się następcy jeszcze w 2017 r. Zaprezentowany w Genewie w 2010 roku Lexus CT 200h to Toyota Prius w wydaniu premium. Kompaktowy model bazuje jeszcze na poprzedniej generacji popularnej hybrydy, ale już niedługo się to zmieni. Nowy Lexus CT ma zadebiutować w sierpniu 2017 r. Japoński konkurent Audi A3, BMW serii 1 i Mercedesa Klasy A jest nietypowy, gdyż oferowany jest tylko  w jednej wersji napędowej – hybrydowej. Jest tak dlatego, że Lexus CT 200h bardzo mocno bazuje na Toyocie Prius. Mimo tego, że ani na zewnątrz, ani w środku nie odnajdziemy podobieństw między tymi modelami, to od strony technicznej są one bliźniakami. Nowy Prius zadebiutował już w 2015 r., ale Lexus cały czas nie doczekał się następcy. Jak się okazuje, już niedługo się to zmieni. Jak podają azjatyckie media, nowy CT ma mieć premierę już w sierpniu 2017 r. Tak samo jak w przypadku Priusa, tak też nowy Lexus CT będzie korzystał z nowej platformy TNGA. Oznacza to, że samochód ma być lżejszy i bardziej sztywny niż dotychczas. Czwarta generacja Priusa jest większa od poprzedników i można się spodziewać, że tak samo się stanie z Lexusem. Jednak model ten najpewniej dalej będzie kompaktowym hatchbackiem o bardziej klasycznej sylwetce od hybrydowej Toyoty. Sam napęd w nowym Lexusie będzie identyczny jak w Priusie. Oznacza to silnik spalinowy o pojemności 1,8 l współpracujący z jednostką elektryczną. Łączna moc układu to 122 KM. Można się spodziewać, że nieco gorsze właściwości aerodynamiczne spowodują, że Lexus będzie trochę bardziej paliwożerny, ale nadal można liczyć na niskie zużycie benzyny. W przypadku Priusa Toyota podaje (dla większych 17-calowych felg) spalanie na poziomie 3,6 l/100 km."
http://moto.wp.pl/ceny-paliw-przy-autostradach-sa-o-kilkadziesiat-groszy-wyzsze-6109061717456513a,"Ceny paliw przy autostradach są o kilkadziesiąt groszy wyższe Jazda autostradą jest szybka i komfortowa, ale też droższa – w wielu miejscach trzeba zapłacić myto, a dodatkowo należy się liczyć z wyższym zużyciem paliwa przy prędkościach zbliżonych do obowiązującego limitu. Większym wydatkiem, którego można uniknąć, jest za to ten związany z drogim tankowaniem przy autostradzie. Każdy, kto zajechał na autostradową stację paliw przekonał się o tym, że ceny są tam wyższe o nawet 70 gr na litrze. To oznacza, że za zatankowanie pełnego zbiornika trzeba zapłacić ok. 40 zł więcej, a w przypadku dużych samochodów różnica ta jest jeszcze bardziej dotkliwa. Dlatego warto pamiętać o wizycie na stacji jeszcze przed wjechaniem na autostradę, a jeśli o tym zapomnimy, to można rozważyć zjazd z drogi i odwiedzenie tańszego miejsca. Niewielka strata czasowa może się wtedy przełożyć na spore oszczędności. Jak tłumaczy Jakub Bogucki, ekspert E-petrol.pl, wysokie ceny przy autostradach wynikają z kilku przyczyn. Przede wszystkim stacje te nie mają konkurencji. Jeśli ktoś musi zatankować na trasie, to na ogół nie będzie jeździł i szukał alternatywy poza autostradą, tylko zajedzie na droższą stację. Do kolejnej na ogół jest dość daleko, więc nie będzie miał wyjścia. Do tego sama budowa takich miejsc jest droższa niż zwykłych stacji, gdyż obejmuje też całe tzw. miejsca obsługi podróżnych. źródło: TVN Turbo"
http://moto.wp.pl/w-niemczech-ruszyl-system-informacji-o-cenach-paliw-6068433300464769a,"W Niemczech ruszył system informacji o cenach paliw  Dzięki uruchomionemu w czwartek w Niemczech systemowi informacji o aktualnych cenach paliw kierowcy będą mogli przed zatankowaniem pojazdu wyszukać najtańszą stację benzynową w okolicy. Nowe przepisy mają zwiększyć konkurencję i doprowadzić do spadku cen. Uchwalona przez Bundestag ustawa przewiduje, że uczestniczące w projekcie stacje benzynowe na bieżąco informują Urząd Antymonopolowy o aktualnych cenach paliw. Kierowcy mogą za pośrednictwem Niemieckiego Związku Motorowego ADAC oraz stron internetowych clever-tanken.de, mehr-tanken.de i spritpreismonitor.de w każdej chwili porównać ceny paliwa w stacjach znajdujących się w pobliżu miejsca przebywania. W ciągu sześciu minut od zmiany ceny informacja o tym dociera do telefonu komórkowego czy urządzenia nawigacyjnego klienta - podała telewizja publiczna ARD. Szef Urzędu Antymonopolowego Andreas Mundt powiedział, że wprowadzone rozwiązanie ""zrównuje szanse"" koncernów paliwowych i klientów. - Dotychczas tylko koncerny dysponowały wiedzą o cenach na poszczególnych stacjach i wykorzystywały te informacje do podwyższania zysków - wyjaśnił Mundt dodając, że obecnie ""szanse wyrównały się"". W projekcie uczestniczy 13 100 spośród 14 500 istniejących na terenie Niemiec stacji z paliwem. Urząd Antymonopolowy ocenia, że na niemieckim rynku paliw, opanowanym przez pięć wielkich koncernów, jest zbyt mała konkurencja. Możliwość porównania cen ma zwiększyć rywalizację między firmami i doprowadzić do obniżki cen. Koncerny paliwowe zwracają natomiast uwagę, że marże na paliwo na stacjach benzynowych wynoszą jedynie od jednego do dwóch eurocentów, a większość ceny stanowią sztywne opłaty, w tym podatki. Wzrost cen paliwa w okresie świąt i wakacji, gdy natężenie ruchu drogowego znacznie wzrasta, jest za każdym razem ostro krytykowane w Niemczech przez media i polityków. **Tankuj za darmo na stacjach Shell! Kliknij i weź udział w konkursie**"
http://moto.wp.pl/normy-w-polsce-ostrzejsze-niz-w-niemczech-wykonawcy-drog-maja-problem-6116833953060993a,"Normy w Polsce ostrzejsze niż w Niemczech. Wykonawcy dróg mają problem Szorstkość asfaltu to parametr drogi, nad którym kierowcy rzadko się zastanawiają. Wykonawcom spędza on jednak sen w powiek. W Polsce wprowadzono ostrzejsze normy, które ponoć trudno spełnić – są one teraz wyższe niż w Niemczech. Kierowcy, jadąc autostradą, cieszą się z dobrej jakości drogi. Okazuje się jednak, że w wielu miejscach nie spełnia ona wyśrubowanych norm. Zarzuty względem wykonawców dotyczą nierównomiernej szorstkości nawierzchni. Jak zaznacza Jan Krynicki z Generalnej Dyrekcji Dróg Krajowych i Autostrad, drogi są bezpieczne, ale w niektórych miejscach asfalt jest poniżej standardów, które zawarto w umowie. Dlatego GDDKiA chce, żeby wykonawcy wywiązali się z umowy i poprawili nawierzchnię tam, gdzie nie spełnia norm. Firmy budujące drogi nie chcą ponosić kosztów i zwracają uwagę na to, że normy w Polsce są wyższe niż w Niemczech. Pytanie tylko, czy taka argumentacja ma sens? Bo czemu ostrzejsze niż u naszych zachodnich sąsiadów wymagania związane z bezpieczeństwem miałyby być czymś złym? Z drugiej strony, zdaniem wykonawców dróg, tak wysoka szorstkość w ogóle nie poprawi bezpieczeństwa. źródło: TVN Turbo"
http://moto.wp.pl/uokik-jakosc-paliw-w-2016-roku-6085739242812545a,"UOKiK: jakość paliw w 2016 roku Urząd Ochrony Konkurencji i Konsumentów regularnie sprawdza jakość paliw na stacjach. Stworzono właśnie zestawienie wyników takich kontroli przeprowadzonych w 2016 roku. W 50 pobranych próbkach wykryto nieprawidłowości. Łącznie w ciągu 2016 roku wykonano 1537 kontroli. Oznacza to, że w przypadku niecałych 3,3 proc. próbek badanie wykazało nieprawidłowości. To poprawa względem 2015 roku, kiedy odsetek ten wyniósł 5,3 proc. Odchylenia najczęściej dotyczyły oleju napędowego. Wśród niedomagań jakościowych paliw wymienia się między innymi niewłaściwą odporność na utlenianie (konsekwencją może być zatykanie dysz wtryskiwaczy), niewłaściwą temperaturę zapłonu (spadek mocy silnika), zbyt wysoką zawartość siarki (osadzanie się nagaru), niewłaściwą prężność par (dławienie się silnika), a także nieodpowiedni skład frakcyjny (nagar). Wyniki przedstawione przez UOKiK dotyczą kontroli przeprowadzanych losowo, a także na wniosek klientów danych stacji. Z podziałem na województwa podajemy stacje, gdzie wykazano nieprawidłowości. Woj. dolnośląskie
- Route 66, Kłodzko, ul. Zajęcza 4: olej napędowy, nieprawidłowy skład frakcyjny i zawartość FAME (ang. Fatty Acid Methyl Esters – estry metylowe kwasów tłuszczowych). Woj. kujawsko-pomorskie
- Witold Paśniewski Stacja Paliw, Rogowo: niewłaściwa badawcza liczba oktanowa benzyny. Woj. lubelskie
- Petroland, Suchowola 137A: niewłaściwy skład frakcyjny oleju napędowego.
- Auto Marian, Kraśnik, ul. Obwodowa 1A: niewłaściwa temperatura zapłonu oleju napędowego.
- Stanisław Gzik Trans-Pal, Dzwola 212: benzyna, niewłaściwy indeks lotności dla okresu przejściowego. Woj. lubuskie
- MAD, Dąbie, ul. Łużycka 15: niewłaściwy skład frakcyjny oleju napędowego.
- MAD, Zielona Góra, ul. Elektronowa 9: olej napędowy, zawartość FAME.
- Max Oil, Glisno 144: niewłaściwa temperatura zapłonu oleju napędowego (pierwsza kontrola), niewłaściwy skład frakcyjny oleju napędowego (druga kontrola), nieprawidłowa zawartość siarki w oleju napędowym (trzecia kontrola). Woj. łódzkie
- Macro-Oil, Głowno, ul. Targowa 10/12: benzyna, nieprawidłowa badawcza liczba oktanowa, nieprawidłowa motorowa liczba oktanowa (niewłaściwe wyniki w kontroli pierwszej i powtórnej).
- Poz-Service, Rawa Mazowiecka, ul. Mszonowska 36: niewłaściwy skład frakcyjny oleju napędowego.
- Małgorzata Ornafel, Stanisław Ornafel, ul. Kalinowa 76A: benzyna, nieprawidłowa badawcza liczba oktanowa, nieprawidłowa motorowa liczba oktanowa. Woj. małopolskie
- Arge, Kraków, ul. Zakopiańska 290: nieprawidłowa temperatura zapłonu oleju napędowego.
- Best Power, Budzów 310A: niewłaściwa temperatura zapłonu oleju napędowego. Woj. mazowieckie
- Alsa Blue Line, Siedlce, ul. Brzeska 97A: niewłaściwa liczba cetanowa oleju napędowego.
- Orlen, Garwolin, ul. Kościuszki 64: benzyna, niewłaściwy indeks lotności dla okresu przejściowego.
- Aldona Pawłowska, Zenon Pawłowski, Michałów 4: nieprawidłowa prężność par benzyny.
- Akara, Wierzbica 83: benzyna, nieprawidłowe wartości prężności par, badawczej liczby oktanowej, zawartości tlenu i innych związków organicznych zawierających tlen.
- Repoil, Nowy Dwór Mazowiecki, ul. Leśna 2: nieprawidłowa prężność par benzyny.
- Krzysztof Deptuła Usługi Budowlane, Rzewnie 2: nieprawidłowa prężność par benzyny (kontrola pierwsza i powtórna).
- Petroland-Invest, Ostromęczyn-Kolonia 43B: olej napędowy, nieprawidłowa zawartość siarki, nieprawidłowy skład frakcyjny (kontrola pierwsza i powtórna).
- Sokół (partner BP), Nowe Grobice, ul. Grójecka 15: niewłaściwa stabilność oksydacyjna /h/ oleju napędowego.
- Luxtank, Uniszki Zawadzkie 113: niewłaściwy skład frakcyjny oleju napędowego. Woj. podlaskie
- Dorgaz, Szapietowo, ul. Główna: niewłaściwy skład frakcyjny oleju napędowego. Woj. pomorskie
- Port-Trans, Gdańsk, ul. Śnieżna 1: niewłaściwa temperatura zapłonu oleju napędowego.
- Zakład Komunikacji Miejskiej, Gdańsk, ul. J. Hallera 142: nieprawidłowa prężność par benzyny (kontrola pierwsza i powtórna).
- Duet, Dębnica Kaszubska, ul. Zjednoczenia 30A: niewłaściwy skład frakcyjny oleju napędowego. Woj. śląskie
- Oil Trust, Pszów, ul. ks. P. Skwary 50: olej napędowy, nieprawidłowy skład frakcyjny, nieprawidłowa zawartość węglowodorów typu aromatycznego, nieprawidłowa gęstość w temperaturze 15 st. Celsjusza.
- Group BP-Pol, Koziegłówki, ul. Myszkowska 29: niewłaściwy skład frakcyjny oleju napędowego. Woj. świętokrzyskie
- Błestal-Bud, Jędrzejów, ul. Okrzei 83: niewłaściwy skład frakcyjny oleju napędowego (niewłaściwe wyniki w kontroli pierwszej i powtórnej).
- Stamar, Końskie, ul. Zachodnia 19: nieprawidłowa zawartość siarki w benzynie. Woj. warmińsko-mazurskie
- Carrefour Polska, Olsztyn, ul. Krasickiego 1B: niewłaściwa stabilność oksydacyjna oleju napędowego (niewłaściwe wyniki czterech kontroli).
- Polski Związek Motorowy, Olsztyn, ul. Sielska 5: nieprawidłowa badawcza liczba oktanowa benzyny. Woj. wielkopolskie
- Przedsiębiorstwo Usługowo Handlowe Wiktoria Morawiec, Aleksandra Morawiec, Dawid Morawiec, Doruchów, ul. Powstańców Wielkopolskich 1: niewłaściwy skład frakcyjny i stabilność oksydacyjna oleju napędowego.
- Beata Kubacka-Jankowska Kon-Conditor, Święte 107: benzyna, niewłaściwy indeks lotności dla okresu przejściowego.
- Circle K (Statoil), Poznań, ul. Czechosłowacka 108: niewłaściwa badawcza liczba oktanowa benzyny.
- Poztel, Poznań, ul. Wołczyńska 50: niewłaściwy skład frakcyjny oleju napędowego. Woj. zachodniopomorskie
- Nordsafe, Koszalin, ul. Gnieźnieńska 18: olej napędowy, niewłaściwy skład frakcyjny i zawartość FAME.
- Spółdzielnia Kółek Rolniczych, Gościno, ul. Świdwińska 20: benzyna, nieprawidłowa prężność par.
- Stacja Paliw Tadeusz Żelazek, Rąbino 1C: benzyna, nieprawidłowa badawcza liczba oktanowa.
- Eco-Oil, Czernin 69: niewłaściwa temperatura zapłonu oleju napędowego.  Rosnąca popularność BlaBlaCar jest faktem. Sprawdź, czemu się to opłaca!"
http://moto.wp.pl/ceny-paliw-w-europie-6117005908596865a,"Ceny paliw w Europie Długi weekend skłania do podróży. Część kierowców wybiera się za granicę. Co zrobić, by zaoszczędzić w trasie? Prostym sposobem jest rozsądny wybór miejsca tankowania. Ceny paliwa w poszczególnych krajach Europy sporo się różnią. Jak wynika z analizy danych zebranych przez e-petrol.pl, dobrym pomysłem jest zatankowanie jeszcze przed opuszczeniem kraju. Średnia cena benzyny 95 wynosi u nas 4,69 zł. W Europie taniej jest tylko w Bułgarii (4,52 zł), Czarnogórze (4,45 zł), Kosowie (4,44 zł) i Rumunii (4,55 zł). Zauważalne są jednak spore różnice pomiędzy sąsiadującymi krajami. Cena benzyny w Czechach jest wyraźnie niższa niż na Słowacji, w Niemczech taniej niż w Holandii, a w Austrii o wiele taniej niż we Włoszech. W ostatnim z tych przypadków na pełnym baku o pojemności 50 l zaoszczędzimy 98 zł. Właściciele diesli - o ile nie jadą przez Łotwę (4,37 zł) - również powinni zatankować do pełna przed opuszczeniem Polski. Taniej jest również na Litwie (4,47 zł), w Czechach (4,51 zł), w Luksemburgu (4,27 zł) i w Rumunii (4,41 zł).  Podobnie jak w przypadku benzyny, jadąc do Francji, warto zatankować w Luksemburgu lub w Niemczech, a odwiedzając Włochy lepiej skorzystać ze stacji w Austrii. W ostatnim z tych przypadków na pełnym baku o pojemności 50 l zaoszczędzimy 67 zł."
http://moto.wp.pl/autobus-elektryczny-i-wodorowy-od-ursusa-6106930508273281a,"Autobus elektryczny i wodorowy od Ursusa Na Międzynarodowych Targach Transportu Publicznego w podwarszawskim Nadarzynie firma Ursus Bus przedstawiła swój najnowszy autobus elektryczny. Pojazd dostępny jest w wersji 12-metrowej albo 10-metrowej. Na pokładzie zmieszczą się maksymalnie 72 osoby. Natomiast w Lublinie pokazano model zasilany wodorem. Elektryczny autobus Ursus City Smile oferuje zasięg 140-150 km i posiada opcję szybkiego ładowania. Producent z Lublina ma już pierwsze zamówienie na ten model. Autobusy na prąd trafią na ulice Warszawy. Pierwsze egzemplarze zostaną przekazane 15 lipca 2017 r. To niejedyna nowość Ursusa. W Lublinie w obecności Jarosława Gowina, ministra nauki i szkolnictwa wyższego, zaprezentowano autobus elektryczno-wodorowy City Smile Fuel Cell Electric Bus. Model ten jest konstrukcją własną stworzoną we współpracy z podmiotami zagranicznymi i będzie produkowany w Lublinie. Autobus napędzany jest elektrycznie, a prąd uzyskuje się w ogniwach paliwowych zasilanych wodorem składowanym w 8 butlach. Ich masa to 35 kg, a pojazd na jednym tankowaniu może pokonać ok. 450 km. Autobus pomieści minimum 75 pasażerów, z czego 28 na miejscach siedzących. – Pojazdy zasilane paliwem wodorowym to przyszłość w transporcie drogowym. Liczymy na spore zainteresowanie naszym autobusem elektryczno-wodorowym na rynkach zachodnioeuropejskich, na których tego typu środki transportu ze względów ekologicznych są coraz popularniejsze i kosztowo bardziej konkurencyjne w porównaniu z tradycyjnymi pojazdami – powiedział podczas prezentacji Karol Zarajczyk, prezes spółki Ursus. W zakładach w Lublinie firma jest w stanie wyprodukować obecnie ok. 100 autobusów rocznie. Ursus chce kontynuować rozwój w segmencie elektromobilności. Władze spółki chcą, by za 3-4 lata Ursus produkował kilkaset elektrycznych autobusów i trolejbusów rocznie. źródło: TVN Turbo, Ursus"
http://moto.wp.pl/wielton-polski-potentat-chce-wkroczyc-do-afryki-6119029010732673a,"Wielton - polski potentat chce wkroczyć do Afryki Polski producent naczep do samochodów ciężarowych jest już jednym z europejskich potentatów. To jednak dla niego za mało. Wielton planuje inwestycję w Afryce. Chce otworzyć tam fabrykę. Polska branża motoryzacyjna to o wiele więcej niż montownie modeli zagranicznych marek. Mamy wielu producentów podzespołów i części eksploatacyjnych, a także pojazdów i elementów użytkowych. Wśród tych ostatnich Wielton to jedna z najjaśniejszych gwiazd. Wieluńska firma swoją pierwszą naczepę zaproponowała w 1996 roku. Dziś jest ich trzecim producentem w Europie i sprzedała już ponad 65 tys. naczep i przyczep.  Następnym krokiem Wieltonu ma być otwarcie fabryki w Afryce - informuje „Forbes”. Obiekt miałby stanąć w Abidżanie, największym mieście Wybrzeża Kości Słoniowej. W planach firmy jest osiągnięcie w ciągu czterech lat sprzedaży na poziomie tysiąca przyczep i naczep rocznie. Oznaczałoby to zawładnięcie około 10 proc. afrykańskiego rynku.  W pierwszej kolejności odbiorcami produktów, które będą powstawać w Abidżanie, będzie samo Wybrzeże Kości Słoniowej i ościenne państwa. Z czasem zasięg firmy ma się zwiększać, rozpościerając się na całą Afrykę. Wchodząc na rynek afrykański, polska firma będzie musiała zaoferować jak najlżejsze przyczepy o jak największych możliwościach przewozowych. Nie powinno to być jednak problemem. W 2016 roku w Wieluniu uruchomiono ośrodek badawczy Wieltona. Nad rozwojem produktów pracuje tam dwustu specjalistów, a do ich do ich dyspozycji pozostaje pierwsze w Polsce i drugie w Europie stanowisko do badania naczep. W ciągu dwumiesięcznego testu można tam poddać ciężarówkę i przyczepę takim bodźcom, z jakimi samochód styka się na dystansie miliona kilometrów. Firma stawia na innowacje i jest pewna, że na tym wygra.  Ursus to jedna z najstarszych firm motoryzacyjnych, jednak przemiany ustrojowe wycisnęły swoje piętno na jej historii. W sierpniu 2011 roku pojawiła się informacja o przywróceniu produkcji ciągników pod tą marką w Lublinie. Ursus szybko trafił na rynek afrykański, w którym upatrywał łatwego zbytu na swoje produkty. Nie pomylił się. Do końca 2016 roku firma sprzedała tam produkty o wartości 140 mln dolarów. W marcu 2017 roku Ursus podpisał poważny kontrakt z zambijską firmą IDG na dostawę blisko 2,7 tys. ciągników i 2,5 tys. maszyn rolniczych. Jego wartość to 100 mln dolarów.      Ursus nie poprzestaje jednak tylko na ciągnikach i maszynach rolniczych. Z końcem marca 2017 roku firma przedstawiła autobus elektryczno-wodorowy, który powstał we współpracy z zagranicznymi kooperantami. City Smile Fuel Cell Electric Bus to konstrukcja stworzona w fabryce w Lublinie. Wodór składowany jest w ośmiu butlach umieszczonych na dachu pojazdu. Ich łączna masa to 35 kg. Pojazd spala ok. 7 kg na 100 km. Na jednym tankowaniu autobus może przejechać ok. 450 km. Obecnie Ursus w swojej ofercie posiada również dwa elektryczne autobusy - Ursus City Smile oraz Ursus Ekovolt. W zakładach w Lublinie jest w stanie wyprodukować obecnie ok. 100 autobusów rocznie. Ursus chce kontynuować rozwój w segmencie elektromobilności. Władze spółki planują, by za 3-4 lata produkowała kilkaset elektrycznych autobusów i trolejbusów w ciągu 12 miesięcy. Jeśli mowa o autobusach, nie sposób nie wspomnieć o firmie Solaris. Producent z Bolechowa, który zaczynał działalność 20 lat temu, dziś nie ma się czego wstydzić. Autobusy, trolejbusy czy tramwaje tej firmy znaleźć można na ulicach miast w wielu europejskich państwach. Poza Polską szczególnym zainteresowaniem cieszą się autobusy o napędzie elektrycznym i hybrydowym. Tylko w ostatnim czasie Solaris podpisał kontrakty na 200 takich pojazdów dla Belgii, 100 sztuk do Norwegii oraz 240 międzymiastowych autobusów do Włoch."
http://moto.wp.pl/dynow-bedzie-mial-obwodnice-6119016893548673a,"Dynów będzie miał obwodnicę Prawie 30 mln zł kosztować będzie obwodnica Dynowa w woj. podkarpackim. Inwestycja, której budowa zostanie dofinansowana z Regionalnego Programu Operacyjnego, ma być gotowa w lipcu 2018 r. - poinformował rzecznik marszałka woj. podkarpackiego Tomasz Leyko. - Umowa została już podpisana z wykonawcą, firmą Eurovia Polska. Będzie realizowana w systemie „zaprojektuj i wybuduj”. Oznacza to, że wykonawca będzie musiał opracować pełną dokumentację projektową, uzyskać wszelkie wymagane decyzje, poza środowiskową, która już została wydana, oraz wykonać roboty budowlane. Na tym etapie nie ma jeszcze konkretnych rozwiązań projektowych - zaznaczył rzecznik. Przetarg został ogłoszony na podstawie programu funkcjonalno-użytkowego, który zawiera ogólne założenia dotyczące budowy obwodnicy. Te podczas opracowywania dokumentacji projektowej mogą ulec zmianie. Leyko podkreślił, że pomimo koniecznych wyburzeń budynków mieszkalnych i gospodarczych, na budowie obwodnicy skorzystają przede wszystkim mieszkańcy Dynowa i lokalni przedsiębiorcy. 
- Trasa wyprowadzi ruch z centrum miasta, poprawi bezpieczeństwo, płynność i komfort jazdy. Z obwodnicy skorzystają także kierowcy z pozostałych części regionu czy Polski, przemieszczający się przez Dynów tranzytem - powiedział. Obwodnica będzie miała 3,5 km długości i zostanie poprowadzona nowym śladem po wschodniej stronie miasta, w sąsiedztwie kolejki wąskotorowej relacji Przeworsk-Dynów. Oprócz samej drogi wykonawca będzie musiał wybudować m.in. trzy mosty, dwa ronda i dwa przejazdy kolejowe. Koszt budowy tej trasy to prawie 30 mln zł. Inwestycja dofinansowana jest z Regionalnego Programu Operacyjnego woj. podkarpackiego na lata 2014-2020. W ramach RPO Podkarpacie otrzyma ponad 2,1 mld euro. Instytucją zarządzającą programem jest podkarpacki urząd marszałkowski."
http://moto.wp.pl/policja-podsumowala-majowy-dlugi-weekend-6118930944145025a,"Policja podsumowała majowy długi weekend Od piątku do środy doszło do 356 wypadków na drogach - to o 109 mniej niż w ubiegłym roku; zginęło w nich 30 osób, o 5 mniej niż roku temu – poinformował PAP aspirant sztabowy Robert Opas z biura prasowego Komendy Głównej Policji. W wypadkach, do których doszło podczas długiego majowego weekendu, rannych zostało 477 osób (w ubiegłym roku - 563). Od piątku do środy na polskich drogach zatrzymano 1571 nietrzeźwych kierowców - to również mniej niż w ubiegłym roku - o 174 (1745). Najgorszym dniem długiego weekendu, jeśli chodzi o wypadki, była sobota 29 kwietnia, kiedy na drogach zginęło 7 osób. W niedzielę 30 kwietnia zaś policja zatrzymała najwięcej nietrzeźwych kierowców – 341. - Podczas tegorocznego długiego weekendu zanotowano dużo lepsze wyniki pod względem bezpieczeństwa niż w latach poprzednich. W ogóle stan bezpieczeństwa w ruchu drogowym w tym roku na koniec kwietnia się poprawił. Jest o ok. 10 proc. mniej wypadków i osób zabitych niż w ubiegłym roku"" – dodał Opas. U podłoża mniejszej liczby wypadków podczas weekendu majowego mogła leżeć pogoda. Ta nie rozpieszczała wypoczywających, a padający deszcz skłaniał kierowców do zdjęcia nogi z gazu. Wystąpił więc efekt podobny do tego, z którym co roku spotykamy się zimą. Choć śliska nawierzchnia jest z zasadny groźniejsza niż przyczepna, zmusza ona kierowców do ostrożnej jazdy, a to przekłada się na wzrost bezpieczeństwa. Cieszy jednak fakt, że w ciągu czterech pierwszych miesięcy 2017 roku odnotowano mniej wypadków i poszkodowanych niż w roku 2016. To tym bardziej godne zauważenia, że zima ustąpiła dość wcześnie, a za sobą mamy dłuższy okres dobrej pogody."
http://moto.wp.pl/sezon-rowerowy-juz-wystartowal-o-czym-trzeba-pamietac-6097091803284609a,"Sezon rowerowy już wystartował. O czym trzeba pamiętać? Na zdecydowanej większości terenu kraju śnieg pozostał już tylko wspomnieniem, a w niektórych częściach Polski można cieszyć się kilkunastoma stopniami ciepła. Nic więc dziwnego, że dla wielu miłośników jednośladów sezon rowerowy już się rozpoczął. Do akcji przystąpili też policjanci, którzy zwracają większą uwagę na użytkowników jednośladów. W co musi być wyposażony rower, by mógł legalnie poruszać się po drogach i o czym należy pamiętać, decydując się na ten środek transportu? W ciągu kilku ostatnich lat popularność roweru - szczególnie jako miejskiego środka transportu - rośnie bardzo dynamicznie. Nie każdy rower, który opuszcza sklep wraz z nowym, szczęśliwym właścicielem, jest jednak dostosowany do polskich przepisów o obowiązkowym wyposażeniu jednośladów. W Warszawie w ramach akcji „Bezpieczny rowerzysta” policja sprawdza, czy rowerzyści i kierowcy jeżdżą zgodnie z przepisami, a także wyposażenie rowerów. Za co można dostać mandat? W 53 paragrafie znowelizowanego w 2015 roku rozporządzenia ministra infrastruktury w sprawie warunków technicznych pojazdów oraz zakresu ich niezbędnego wyposażenia czytamy, że rower musi być wyposażony w co najmniej jedno światło pozycyjne barwy białej lub żółtej z przodu, co najmniej jedno światło odblaskowe o kształcie innym niż trójkątny oraz jedno światło pozycyjne barwy czerwonej z tyłu, przynajmniej jeden sprawny hamulec, a także dzwonek lub inny sygnał o nieprzeraźliwym dźwięku.  Co ważne, przepisów nie łamią ci, którzy w ciągu dnia na rowerach jeżdżą bez lamp. Ten sam paragraf dopuszcza możliwość demontażu świateł, jeśli w danym momencie ich używanie nie jest wymagane przepisami. Jednocześnie założenie latarki czołówki nie sprawia, że możemy jechać nocą w zgodzie z przepisami. Po zmroku w światła musi być wyposażony rower, a nie rowerzysta. Noszenie świateł na sobie nie sprawia więc, że w razie konfrontacji z policją unikniemy mandatu. Przepisy formułują również właściwe zachowanie podczas jazdy na jednośladzie. Określają one, że rowerzysta musi trzymać przynajmniej jedną rękę na kierownicy i nogi na pedałach lub podnóżkach. Nie może też używać telefonu, trzymając go w dłoni. Oznacza to, że rozmowy prowadzone przy użyciu słuchawek są dopuszczalne.  Polskie przepisy nie nakazują używania kamizelek odblaskowych ani kasków – nawet w przypadku dzieci. Warto jednak rozważyć ich stosowanie. Jednym z najważniejszych powodów powstawania zagrożenia dla rowerzystów jest to, że pozostają oni niezauważeni przez kierowców. Założenie na siebie kamizelki odblaskowej w jaskrawym kolorze sprawia, że cyklistę trudniej przeoczyć. W kwestii kasków rowerowych opinie są podzielone. Oczywiście trudno negować zasadność ich noszenia przez kogoś, kto zamierza jeździć rowerem w trudnym terenie, ale już w kwestii kasków na drogach nie ma jednomyślności. Spora grupa specjalistów jest zdania, że zdecydowanie poprawiają one bezpieczeństwo rowerzystów. Amerykański Insurance Institute for Highway Safety podaje, że w 2015 roku w USA spośród zabitych w wypadkach rowerzystów tylko 17 procent stanowili ci, którzy mieli na głowie kaski.  Swoje racje mają też przeciwnicy kasków. Mikael Colville-Andersen, kanadyjski architekt, który w Danii zajmuje się m.in. doradzaniem w kwestii rozwoju infrastruktury rowerowej, stwierdził, że kaski mogą powodować złudne wrażenie bezpieczeństwa. Jego zdaniem noszący je rowerzyści mają o 14 proc. więcej wypadków niż ci, którzy ich nie noszą, a kierowcy, widząc rowerzystę w kasku, zachowują się bardziej niebezpiecznie niż w przypadku konieczności wyprzedzenia rowerzysty bez kasku. Choć zmotoryzowani powinni znać przepisy, a wśród rowerzystów jest wielu takich, którzy mają prawo jazdy, istnieje kilka zapisów prawa, które zdają się dziwić kierowców. Zgodnie z przepisami rowerzysta może poruszać się środkiem pasa na rondzie. Podobnie jest na zwykłym skrzyżowaniu, o ile pas, na którym znajduje się rowerzysta, umożliwia ruch w więcej niż jednym kierunku. Ma to zapobiegać potrącaniu jadących prosto cyklistów przez skręcających kierowców. Użytkownicy rowerów mogą wyprzedzać z prawej strony samochody stojące lub wolno poruszające się w korku. Mogą też jeździć obok siebie, o ile nie utrudnia to ruchu innym pojazdom. Kierowcom, którzy nie dbają na bieżąco o uzupełnianie swojej wiedzy z zakresu nowo ustalanych przepisów, wiele trudności może sprawić śluza rowerowa. Jest to część jezdni na wlocie skrzyżowania - na całej szerokości jezdni lub wybranego pasa ruchu - najczęściej oznaczona nie tylko znakami pionowymi, ale też wyraźnym kolorem na ulicy. Śluza przeznaczona jest dla rowerzystów. Gdy dojeżdżają oni do skrzyżowania, widząc czerwone światło, mogą wyprzedzić wszystkie samochody i zająć miejsce na śluzie na dowolnym pasie jezdni. Na takim skrzyżowaniu, po zapaleniu się zielonego światła, kierowcy mają obowiązek przepuścić przodem rowerzystów, aby opuścili oni skrzyżowanie. Dopiero wówczas można ich wyprzedzić - oczywiście zachowując określony przepisami odstęp metra. To jednak przykłady zachowań i rozwiązań, które na drogach widzimy rzadziej. Przerażenie może jednak wzbudzać fakt, że wielu zmotoryzowanych w ogóle nie zna przepisów gruntownie zmienionych w 2011 roku. By się o tym przekonać, wystarczy po prostu wsiąść na rower i pokonać w mieście kilkanaście kilometrów. Ignorowanie obecności rowerzystów i wymuszanie pierwszeństwa to smutna codzienność polskich miast. Co mówi prawo? Kierowca skręcający w drogę poprzeczną jest zobowiązany do ustąpienia pierwszeństwa rowerzyście jadącemu na wprost po jezdni, pasie ruchu dla rowerów, drodze dla rowerów lub innej części drogi, którą zamierza opuścić. Niestety praktyka pokazuje, iż kierowcy w dalszym ciągu mają problem z zapamiętaniem tego przepisu. Taka pomyłka może być powodem poważnego wypadku, a nawet jeśli skończy się tylko na siniakach i otarciach, dla kierowcy oznaczać będzie to mandat za wymuszenie pierwszeństwa w wysokości 300 zł i 6 punktów karnych. Stopień niezrozumienia tej zasady wśród kierowców jest spory, o czym świadczy fakt, że w 2013 roku na ścieżkach rowerowych doszło do większej liczby wypadków niż na przejazdach kolejowych i tramwajowych łącznie.  Jazda rowerem po chodniku jest zakazana. Wyjątkiem są trzy sytuacje: gdy warunki pogodowe zagrażają rowerzyście (padający śnieg, ulewny deszcz), gdy droga, wzdłuż której się jedzie, pozwala na ruch samochodów z prędkością większą niż 50 km/h, a szerokość chodnika wynosi co najmniej 2 m i brakuje wydzielonej drogi dla rowerów, a także gdy rowerzysta opiekuje się jadącym na rowerze dzieckiem w wieku do 10 lat. Wiele konfliktów pomiędzy pieszymi i rowerzystami tworzą ciągi pieszo-rowerowe. Są to zespolone drogi dla obydwu grup, poprzedzone okrągłym znakiem o błękitnym tle, na którym sąsiadują ze sobą sylwetki ludzi oraz roweru. Od ich ułożenia zależy to, jakie prawa mamy, korzystając z ciągu. Jeśli symbole są obok siebie, mamy do czynienia z rozdzielonymi drogami dla pieszych i cyklistów. Rowerzyści powinni jeździć po tej stronie drogi, która wskazana jest na znaku. Błąd - tak dla rowerzysty, jak i pieszego - będzie oznaczał mandat w wysokości 50 zł. Jeśli symbole pieszego i roweru znajdują się na znaku w układzie pionowym (jeden nad drugim), mamy do czynienia z klasycznym ciągiem pieszo-rowerowym. Cykliści mają prawo poruszać się po nim bez względu na warunki zewnętrzne, ale muszą zachować ostrożność i ustępować pieszym. Na drogach nie brakuje kierowców i rowerzystów uważających się za dwie wrogie względem siebie nacje. Zmotoryzowani zarzucają rowerzystom nawykowe łamanie przepisów, a sami oskarżani są o ignorancję i niezauważanie nikogo, kto nie siedzi w „metalowej puszce”. Tak naprawdę jednak animozje nie mają najmniejszego sensu. Kierowcy mogą być wdzięczni rowerzystom. Część z dojeżdżających jednośladami do pracy stanowią przecież kierowcy, którzy rezygnują z użycia samochodu i zmniejszają długość korków. Rowerzyści zaś nie mogą bezwzględnie egzekwować swojego pierwszeństwa - muszą dać się zauważyć kierowcom. W przeciwnym wypadku mogą stać się mającymi rację ofiarami wypadku. Wzajemny szacunek przyniesie wszystkim pożytek."
http://moto.wp.pl/rowerzysci-nie-sa-bezpieczni-6100092762260609a,"Rowerzyści nie są bezpieczni W ostatnich latach rower robi karierę nie tylko jako sposób na spędzanie wolnego czasu, ale też jako środek transportu do pracy czy na uczelnię. Niestety w parze z popularnością dwóch kółek nie idzie wzrost bezpieczeństwa ich użytkowników. Komenda Główna Policji podsumowała zdarzenia drogowe 2016 roku. Jaki obraz sytuacji rowerzystów wyłania się w tego raportu? Miniony rok zakończył się 4737 wypadkami z udziałem rowerzystów. To o 2,2 proc. więcej niż w roku 2015. Co ciekawe, choć wypadków było więcej, spadła liczba zabitych i rannych w tych zdarzeniach. Było to odpowiednio 271 (303 w roku 2015) i 4298 (4473 w roku 2015). Wszystkie spośród ofiar wypadków z rowerzystami w 2016 roku stanowili sami rowerzyści.  Zdecydowanie więcej, bo aż 4075, wypadków z rowerzystami miało miejsce w terenie zabudowanym. Jednak zdecydowanie poważniejsze były te, do których doszło poza nim. Na 662 takie zdarzenia w 2016 roku zanotowano aż 119 ofiar, w terenie zabudowany było ich 152. Jak łatwo się domyślić, najwięcej wypadków z udziałem rowerzystów ma miejsce w miesiącach, gdy zazwyczaj nie narzekamy na chłód. W 2016 roku od maja do września co miesiąc było ich 600 lub więcej, podczas gdy w pozostałych miesiącach od 85 w styczniu do 393 w kwietniu. Najbardziej niebezpiecznym dniem tygodnia okazał się piątek, w którym doszło do 842 wypadków. Najbezpieczniej było w niedzielę - 410 zdarzeń. Zmotoryzowani często oskarżają rowerzystów o lekceważenie przepisów i niebezpieczną jazdę. Jak jednak pokazuje statystyka, wypadki z udziałem jednośladów najczęściej powodują kierowcy samochodów osobowych. W 2016 roku spowodowali oni 2154 wypadki w udziałem rowerzystów. Zginęło w nich 65 osób, a rannych zostało 2113. W 2011 roku zmieniły się przepisy dotyczące rowerzystów. Jak sugerują przepisy, mimo upływu lat  kierowcy wciąż ich nie opanowali. W 64 proc. przyczyną wypadków z rowerzystami spowodowanych przez kierowców jest wymuszenie pierwszeństwa. Na dalszych pozycjach znalazły się: nieprawidłowe wyprzedzanie (16 proc.), nieprawidłowe przejeżdżanie drogi dla rowerów (12 proc.) i niezachowanie bezpiecznej odległości (5 proc.). Rowerzyści też nie są bez winy. W 2016 roku przyczynili się oni do 1778 wypadków. Najczęściej wymuszali oni pierwszeństwo (35 proc.), nieprawidłowo wykonywali manewr skrętu (12 proc.) oraz nadmierna prędkość (8 proc.). Polska nie jest bezpiecznym krajem dla rowerzystów. Jak wynika z danych u podłoża tego faktu leży brak wiedzy na temat przepisów. Sytuację pogarszają jeszcze braki w infrastrukturze rowerowej. Od państw takich ja Holandia czy Dania dzielą nas lata nawyków i doświadczeń, a także niedostatek wzajemnego szacunku pomiędzy rowerzystami a innymi uczestnikami ruchu. Sytuację chce poprawić rząd, obiecując stworzenie wytycznych organizacji bezpiecznego ruchu rowerowego skierowany do jednostek samorządu terytorialnego. Niestety, ma on powstać we wrześniu 2018 roku, a zawartość podręcznika będzie dla władz lokalnych tylko rekomendacją. "
http://moto.wp.pl/w-jaworznie-powstanie-autostrada-dla-rowerow-6119638853671041a,"W Jaworznie powstanie autostrada dla rowerów To będzie pierwsza taka trasa dla rowerów w Polsce. Śmiało można nazwać ją autostradą, bo zastosowane będą tam rozwiązania, jakie wykorzystuje się na drogach szybkiego ruchu - w tym tunel. Pierwsi wielbiciele dwóch kółek pojadą nią we wrześniu 2018 roku. Dwujezdniową trasę dla rowerzystów, bezkolizyjnie przekraczającą główne drogi między centrum Jaworzna i osiedlem w północno-zachodniej części miasta, zamierza zbudować miejscowy magistrat. To część większego projektu miasta związanego z transportem miejskim. W przetargu na budowę trasy nazywanej velostradą, która połączy centrum z Osiedlem Stałym (a także innego odcinka drogi rowerowej wzdłuż ul. Krakowskiej do dzielnicy Bory), jaworznicki samorząd czeka na oferty wykonawców do 30 maja. W 2016 roku miasto wybrało wykonawcę trwających prac nad inną długą drogą rowerową - z Centrum do Ciężkowic przez Jeziorki. Planowaną velostradę urząd miasta zachwala jako pierwszą taką trasę dla rowerzystów w Polsce. Obie jej oddzielone półmetrowym pasem bezpieczeństwa jezdnie mają mieć po 2,25 m szerokości, co umożliwi jadącym w tym samym kierunku wygodne wyprzedzanie się. Z kolei bezpieczeństwo przejazdu przez drogi dla samochodów zapewnią obiekty inżynierskie - tunel pod drogą krajową nr 79 oraz mosty nad ul. Kolejową i Piłsudskiego. Bezkolizyjna trasa została w znacznej części poprowadzona śladem zlikwidowanych przemysłowych linii kolejowych. Zostanie pokryta asfaltem, będzie w pełni oświetlona; na odcinku przebiegającym przez las ma to być oświetlenie wzbudzane ruchem. Wzdłuż jezdni dla rowerów zostanie zbudowany chodnik. Budowę mostów rowerowych, o szerokości ponad 5 metrów i długości 32 i 39 metrów, a także tunelu o podobnej szerokości i długości ponad 14 metrów, miasto wydzieliło do osobnej części zamówienia. Powinno ono zostać zrealizowane jeszcze w tym roku. Orientacyjną wartość całego tego przetargu miasto określiło w planie tegorocznych zamówień publicznych na 5,9 mln zł netto. Jego nazwę opatrzono skrótem MCIT, czyli Miejskie Centrum Integracji Transportu. To samo oznaczenie nosi kilka innych zaplanowanych postępowań, których efektem ma być przebudowa kompleksu przystanków w ścisłym centrum, w rejonie Placu Górników, do funkcjonalności centrum przesiadkowego. Elementem Miejskiego Centrum Integracji Transportu w Jaworznie ma stać się system roweru publicznego, w pierwszym etapie oparty na 20 stacjach wypożyczeń i co najmniej 200 rowerach."
http://moto.wp.pl/peugeot-308-sw-rodzinny-mieszczuch-6068402584605313a,"Peugeot 308 SW - rodzinny mieszczuch  Peugeot nie jest ulubioną marką Polaków i w sumie trudno się temu dziwić. Francuscy producenci zapracowali u nas na swoją opinię. Na szczęście testowany 308 w wersji kombi nie daje żadnych powodów do wstydu. Szukając samochodu rodzinnego w tej klasie wybór ma się spory. To jeden z najpopularniejszych segmentów na rynku i niemal każdy producent ma tu coś do zaoferowania. Czym zatem można przekonać klienta do swojej oferty? Jak pochwalić swój ogonek? Kompaktowe kombi to zwykle auto do wszystkiego – na co dzień, do dojechania do pracy, szkoły i po zakupy. Na święta i wakacje zamienia się w długodystansowca, zapakowanego po dach i w pełnej obsadzie. Dobrze by było zatem, żeby był zwrotny, pojemny, wygodny i oszczędny. Czy to da się zrobić? 308 SW raczej nie jest stylizacyjnym fajerwerkiem. Ot, auto jakich wiele na drodze. Nie obracają się za nim, łatwo je zgubić na parkingu pod hipermarketem. Zwykle mówi się wówczas, że to projekt uniwersalny oraz ponadczasowy i pozostańmy przy tej wersji, bo tak naprawdę poza „uniwersalnością”, trudno mu cokolwiek zarzucić. Wnętrze potrafi jednak zaskoczyć, zwłaszcza tych, którzy przywykli do tradycyjnego układu kokpitu. Peugeot postanowił coś zmienić i kierowca nie widzi już zegarów i tablicy przez wieniec kierownicy, a ponad nim. Dla tych, którzy lubią mieć nisko ustawioną kierownicę, nie będzie to chyba problemem, dla pozostałych - kwestią polubienia lub nie. Kolejną różnicą w stosunku choćby do poprzedniej wersji auta, jest pewna ascetyczność całej tablicy przyrządów. Próżno szukać na niej dziesiątek przycisków i pokrętełek. Jest wręcz pusto. Ale nie oznacza to oczywiście, że nie ma czym zająć rąk. Po prostu rolę guzików przejął pokaźny tableto-ekran wkomponowany centralnie w deskę. To coraz powszechniejsze rozwiązanie i zapewne przed nim już nie ma ucieczki. Czasy dotykowych ekranów nadeszły w pełni. Ale chcąc obsłużyć wszystkie funkcje, jakie oferuje system infotainment w tym samochodzie, trzeba by chyba montować manuały z organów. Samo znalezienie sobie wygodnej pozycji za kierownicą nie nastręcza problemów. Pełna regulacja fotela i kolumny kierownicy pozwalają dobrać ustawienia do wzrostu i potrzeb prowadzącego auto. Wszystko jest pod ręką i wygodnie rozplanowane. Jakość materiałów i ich spasowanie także nie budzą zastrzeżeń. Można ruszać w trasę. I jest tylko jeden, drobny szkopuł. Jeśli to ranek i jest dosyć chłodno, to położenie dłoni na aluminiowej gałce skrzynibiegów nie jest przyjemną rzeczą. Ten detal wygląda naprawdę fajnie i cieszyć mogłoby to, że nie wykonano go z plastikowej imitacji, ale rękawiczki są wówczas obowiązkowym wyposażeniem kierowcy. Bo jazda zimą może skończyć się odmrożeniami. 308 SW tak jak neutralny jest z wyglądu, tak też zachowuje się na drodze. I to jest powód do zadowolenia. Bardzo sprawnie i cicho pracuje zawieszenie, zaskakująco (jak na „francuza”) precyzyjnie działa skrzynia biegów. To coś, co nawet wielbiciele niemieckiej myśli technicznej docenią. Manewrowanie kompaktowym kombi nie sprawia trudności ani w mieście, ani na trasie. Pokaźne lusterka i kamera pomogą każdemu kierowcy w zaparkowaniu. To bardzo udany samochód w swej kategorii. Pod maską w tym egzemplarzu pracował wysokoprężny 1.6 HDI o mocy 120 KM. To w zupełności wystarczający zestaw koni, by auto uznać za wszechstronne, a przy tym oszczędne, bo podczas testu zadowoliło się nieco ponad 5 l oleju napędowego na 100 km. Kombi musi być wygodne i przestronne i 308 jest taki. Jak na warunki swojego segmentu oczywiście. Nie zapakujemy do środka dwóch rowerów i deski surfingowej, ale 556 l. pojemności bagażnikaprzy standardowym ustawieniu oparcia kanapy, to słuszny wynik. Po łatwym złożeniu go, do dyspozycji jest niemal 1400 l. przestrzeni. Da się tam zmieścić i rower, i niezbędne bagaże na wyprawę. Nie jest również ciasno na kanapie, zatem wyjazd rodzinny nie będzie oznaczał męczarni dla jadących z tyłu. To solidny kawał samochodu, w swojej klasie będący bardzo interesująca propozycją. Peugeot 308 SW 1,6 HDI to przemyślane i dopracowane auto do miasta. Sprawdzi się także jako służbowy „transporter” np. dla przedstawiciela handlowego. Jest wygodny, funkcjonalny i ekonomiczny. Niestety trzeba za niego zapłacić (w testowanej wersji) prawie 100 tys. zł. I to już może stanowić spora barierę dla chętnych, którzy będą musieli zdecydować, czy lepiej mieć dobrze wykończonego i bogato wyposażonego „kompakta”, czy zaoszczędzić na dodatkach i obejrzeć się np. za numer większym autem od konkurencji. **Peugeot 308 SW 1.6 HDI** Borys Czyżewski/Wirtualna Polska **Rosnąca popularność BlaBlaCar jest faktem. Sprawdź, czemu się to opłaca!** ""Peugeot 308 SW 1.6 HDI"" - DANE TECHNICZNE"
http://moto.wp.pl/peugeot-308-po-liftingu-ulepszyc-lwa-6119401391577217a,"Peugeot 308 po liftingu: ulepszyć lwa Niespełna cztery lata to dziś wystarczająco długo, by odświeżyć model samochodu. Zwłaszcza gdy chodzi o auto tak popularne jak Peugeot 308. Dokonując liftingu, postawiono na elektronikę. Druga generacja francuskiego kompaktu ujrzała światło dzienne podczas salonu samochodowego we Frankfurcie, jesienią 2013 roku, a w 2014 roku samochód uzyskał tytuł Car of the Year. Francuzi uznali, że w przypadku udanego modelu lepiej zrezygnować z rewolucji. Odświeżone 308 otrzymało zmieniony przód. Osłona chłodnicy nawiązuje do modelu 3008, będącego pełnoprawnym przedstawicielem rodziny SUV-ów. Podobnie jest z reflektorami i tylnymi światłami. Światła do jazdy dziennej umieszczono jednak niemal w tym samym miejscu, w którym występowały one w poprzednim wcieleniu modelu 308. Całość sylwetki Peugeota 308 pozostaje bez większych zmian. Mamy do czynienia z samochodem, który mimo upływu kilku lat wciąż jest proporcjonalny i adekwatny do współczesnych nurtów w projektowaniu nadwozi. Słowem, nie ma się czego wstydzić. Najważniejszą zmianą we wnętrzu 308 po liftingu jest i-Cocpit. To wprowadzony na szeroką skalę przez Audi system prezentowania danych i interakcji z komputerem pokładowym, który ma ułatwić obsługę samochodowych systemów. Za kierownicą, zamiast klasycznych zegarów, mamy do czynienia z elektronicznym wyświetlaczem, którego treść można dostosować do aktualnych potrzeb. Może wyświetlać zestaw wskaźników albo ograniczyć je do minimum, na rzecz prezentowania wskazówek systemu nawigacji.  Zmiany dotyczą również silników i skrzyń biegów. W odświeżonym Peugeocie 308 pojawił się motor BlueHDi 130 S&S, który będzie mógł być parowany z nową, manualną skrzynią biegów o sześciu przełożeniach. Aż ośmioma biegami dysponuje automatyczna przekładnia powstała z pomocą japońskiej firmy Aisin. Będzie ona występowała w wariancie GT wraz z silnikiem Diesla o mocy 180 KM.  Peugeot stawia również na bezpieczeństwo. Odświeżony 308 to pierwszy model francuskiej marki, w którym występował będzie aktywny tempomat z funkcją zatrzymywania się przed poprzedzającym pojazdem (w autach z automatyczną skrzynią biegów). W przypadku egzemplarzy z manualną skrzynią dolną granicą działania tempomatu będzie 30 km/h. We francuskim kompakcie zastosowano również najnowsze generacje systemów awaryjnego hamowania przy niższych prędkościach czy asystenta jazdy w pasie ruchu. Kamera cofania o kącie widzenia wynoszącym 180 stopni pomoże w bezpiecznym manewrowaniu autem, a ci, którzy nie lubią samodzielnie parkować, będą mogli powierzyć to elektronice. Nasza redakcja sprawdzi odświeżonego Peugeota 308 z końcem czerwca."
http://moto.wp.pl/najbardziej-niebezpieczne-drogi-krajowe-w-polsce-6096378710307457a,"Najbardziej niebezpieczne drogi krajowe w Polsce Policja podsumowała rok 2016 na naszych ulicach. W porównaniu do roku 2015 liczba wypadków nieco wzrosła. Które drogi krajowe okazały się najbardziej niebezpieczne? Jak wynika z danych Komendy Głównej Policji, w 2016 roku miały miejsce 33 664 wypadki. To o 1,5 proc. więcej niż w 2015 roku i o 3,7 proc. mniej niż w roku 2014. Zginęło w nich 3026 osób, czyli o 2,7 proc. więcej niż w 2015 roku i o 5,5 proc. mniej niż w roku 2014.  Jeśli spojrzymy na kategorie dróg, najbezpieczniejsze okazały się trasy ekspresowe, na których w 2016 roku miało miejsce zaledwie 0,8 proc. wypadków. Niewiele gorzej wypadają autostrady - 1,2 proc. Na dalszych miejscach plasują się drogi jednokierunkowe – 3,1 proc. oraz drogi o dwóch jezdniach jednokierunkowych – 13,8 proc. Od lat najgorsza sytuacja jest na jednojezdniowych drogach dwukierunkowych. W 2016 roku na takich trasach doszło do 81 proc. wypadków.  Jakie kategorie zdarzeń niosą ze sobą najwyższe ryzyko? Aż 28,4 proc. ofiar wypadków w 2016 roku stanowili piesi. W zderzeniach czołowych zginęło 19,5 proc., a w zderzeniach bocznych 19,3 proc. zabitych w incydentach drogowych. W 2016 roku najwięcej wypadków spowodowali kierowcy w wieku od 25 do 39 lat. Byli oni odpowiedzialni za blisko 9,5 tys. zdarzeń, co przekłada się na 104 wypadki na 100 tys. Polaków w tym wieku. Statystycznie większe ryzyko powodują jednak kierowcy w wieku od 18 do 24 roku życia. W 2016 roku doprowadzili oni do 5,8 tys. wypadków. To aż 184 zdarzenia na 100 tys. mieszkających w Polsce osób w tym wieku.  Jak bezpieczeństwo rozkłada się na mapie województw? Jeśli porównamy liczbę zdarzeń z liczbą mieszkańców poszczególnych regionów, to okaże się, że w 2016 roku najmniej wypadków miało miejsce w woj. podlaskim (57,8 na 100 tys. mieszkańców), najmniej zabitych zostało na drogach w woj. śląskim (5,6 na 100 tys. mieszkańców), a najmniej rannych - w woj. kujawsko-pomorskim (52,8 na 100 tys. mieszkańców). Średnie wartości wypadków, zabitych i rannych na 100 tys. mieszkańców dla całego kraju wyniosły odpowiednio: 87,6, 7,9 oraz 106,1."
http://moto.wp.pl/czy-z-polskich-drog-zniknie-podwojna-ciagla-6119347598808705a,"Czy z polskich dróg zniknie podwójna ciągła? Dla kierowców spieszących się na urlop podwójna ciągła to przekleństwo dróg krajowych. Jak się okazuje, w przyszłości może ona zupełnie zniknąć z polskich tras. Nie oznacza to jednak, że będzie można wyprzedzać w każdym miejscu. Na pomysł zlikwidowania podwójnej ciągłej linii wpadła posłanka Nowoczesnej Elżbieta Stępień. W interpelacji do ministra infrastruktury i budownictwa proponuje ona uproszczenie oznakowania poziomego. Obecnie prawo przewiduje, że w przypadku stosowania linii ciągłych pasy z ruchem w przeciwnych kierunkach muszą być oddzielone linią podwójną. Pojedynczą linią można zaś oddzielać jedynie pasy, na których ruch odbywa się w tym samym kierunku.  Jak wskazuje posłanka, w części krajów Unii Europejskiej, w tym w sąsiednich Czechach, pojedynczą linią ciągłą można oddzielać pasy prowadzące ruch w przeciwnych kierunkach. Zdaniem Elżbiety Stępień nie powoduje to kłopotów z interpretacją oznakowania u kierowców. W końcu ciągłej linii – niezależnie od tego czy jest pojedyncza czy podwójna – nie wolno przekraczać.   Zdaniem posłanki wprowadzenie zmiany w przepisach zapobiegłoby wydawaniu niepotrzebnych kwot przez zarządców dróg. „Zastosowanie takiej metody w kontekście obowiązku odnawiania oznakowania poziomego raz do roku sprawi, że poczynimy milionowe w skali kraju oszczędności, nie pogarszając przy tym bezpieczeństwa ruchu drogowego” - czytamy w interpelacji. W proponowanej zmianie prawa chodzi nie o to, by przemalowywać istniejące oznakowanie, ale zastępować je  prostszym przy okazji jego odnawiania lub w razie zmiany organizacji ruchu, a także stosować,  gdy oddawane będą do użytku nowe drogi. Na jakie oszczędności w skali całego kraju można byłoby liczyć w związku z wprowadzeniem zaproponowanych przez posłankę Nowoczesnej przepisów? Na to pytanie nie był w stanie odpowiedzieć nam rzecznik Generalnej Dyrekcji Dróg Krajowych i Autostrad. 
- Wymalowanie jednej linii jest dla nas dwa razy tańsze niż wymalowanie dwóch linii, ponieważ płacimy wykonawcy od powierzchni wykonanego oznakowania poziomego - mówi Wirtualnej Polsce Krzysztof Nalewajko z Generalnej Dyrekcji Dróg Krajowych i Autostrad. - Jeśli chodzi o ceny, to są one zależne od technologii, w jakiej wykonana jest linia. Inne kwoty obowiązują za oznakowanie cienkowarstwowe, a inne za grubowarstwowe, jakie stosowane jest na przykład na autostradach – dodaje Nalewajko.  W skali całego kraju chodzi tu o spore kwoty, i to nawet jeśli przyjmiemy, że pojedyncza linia ciągła wykonywana byłaby technologią cienkowarstwową z wykorzystaniem farb rozpuszczalnikowych, czyli w sposób, jaki przyjęty jest tylko na drogach niższych kategorii.  Z rozporządzenia ministra infrastruktury w sprawie warunków technicznych dla znaków drogowych wynika, że trwałość linii wymalowanych farbą rozpuszczalnikową nie przekracza dwóch lat. Ciągła linia o długości kilometra i szerokości 12 cm ma powierzchnię 120 metrów kwadratowych. Koszt samej potrzebnej farby to 1,1 tys. zł. Sama sieć dróg krajowych zarządzanych przez GDDKiA ma długość 18 tys. km. Jeśli projektowane przepisy udałoby się wdrożyć na 20 proc. z nich, co dwa lata można byłoby liczyć na oszczędności rzędu 4 mln zł. Skala tego udogodnienia dla władz samorządowych również byłaby niebagatelna. Pomysł posłanki jest korzystny dla budżetu, ale – zdaniem niektórych ekspertów – może również nieść pewne zagrożenie. 
- Z psychologicznego punktu widzenia nie rezygnowałbym z podwójnej linii ciągłej – mówi Wirtualnej Polsce Sylwester Pawłowski z projektu edukacyjnego Świadomy Kierowca. - Mamy w Polsce zbyt niską wrażliwość na bezpieczeństwo. Dla części kierowców jedna ciągła linia oznacza, że nie należy jej przekraczać, gdy ktoś widzi. Podwójna to już poważne ostrzeżenie przed niebezpieczeństwem. Skala oszczędności związanej z mniejszym zużyciem farby nie jest warta ponoszenia ryzyka większej liczby wypadków – kwituje Sylwester Pawłowski. Interpelacja Elżbiety Stępień na razie pozostaje bez odpowiedzi. "
http://moto.wp.pl/europejski-barometr-odpowiedzialnej-jazdy-2017-jak-wypadli-polacy-6110486195476097a,"""Europejski barometr odpowiedzialnej jazdy” 2017: jak wypadli Polacy? Polacy boją się pijanych kierowców i piratów drogowych, ale podczas jazdy robią przerwy najrzadziej spośród europejskich zmotoryzowanych. Nie ograniczają również czynników, które rozpraszają podczas prowadzenia samochodu. Francuska fundacja Vinvi Autoroutes opublikowała najnowszy ""Europejski barometr odpowiedzialnej jazdy”. Ankiety wypełniło 12,5 tys. respondentów z 11 europejskich krajów. Oprócz Polski w programie udział wzięły również: Francja, Niemcy, Wielka Brytania, Włochy, Hiszpania, Szwecja, Belgia, Grecja, Holandia i Słowacja. Polacy za najbardziej nieodpowiedzialne zachowanie za kierownicą uważająjazdę po spożyciu alkoholu oraz rozwijanie nadmiernej prędkości. Mniej radykalnie niż inni Europejczycy ocenili natomiast zagrożenia płynące z jazdy mimo fizycznego zmęczenia, używania telefonu podczas prowadzenia samochodu bądź zażywania leków, które mogą wpływać na zdolności psychomotoryczne.    Francuskie badanie daje nam zaskakująco pozytywny obraz polskich kierowców w dziedzinie prowadzenia po spożyciu alkoholu. Do jazdy w sytuacji, gdy podejrzewa się u siebie wyższe niż dopuszczone prawem stężenie alkoholu we krwi, ale nie odczuwa się efektów jego działania, przyznaje się tylko 4 proc. polskich kierowców. W Grecji jest to aż 28 proc., a w Belgii 26 proc.  Do prowadzenia samochodu po spożyciu alkoholu i przy uczuciu jego wpływu na naszą percepcję i zdolności psychofizyczne przyznało się 4 proc. polskich respondentów. W Grecji potwierdziło to 10 proc. zapytanych kierowców, a w Belgii 9 proc.  Prowadzenie samochodu pod wpływem leków, które mogą zaburzać zdolność do kierowania, potwierdziło 7 proc. polskich kierowców. Przyznało się do tego 11 proc. ankietowanych Francuzów i po 10 proc. Niemców oraz Belgów. Jazdę pod wpływem marihuany lub innych narkotyków zadeklarowało 3 proc. polskich zmotoryzowanych. To, ex aequo z Belgią i Włochami, najwyższy wynik w Europie. Co ciekawe, w Holandii, gdzie istnieje legalny dostęp do marihuany, jazdę po narkotykach deklaruje tylko 1 proc. kierowców.       Od lat polska policja najwięcej mandatów wystawia za przekroczenie prędkości. Nie jest to przypadek. Polacy sami przyznają się do nagminnego łamania ograniczeń, inni Europejczycy nie są jednak o wiele lepsi. Aż 92 proc. respondentów przyznaje się do jeżdżenia o kilka kilometrów na godzinę szybciej, niż wynika to z ograniczeń. Taki sam wynik odnotowano w Grecji i Niemczech. Co ciekawe, najczęściej do takich wykroczeń przyznawano się w Szwecji (93 proc.), która uchodzi przecież za wzór bezpieczeństwa. Podczas jazdy 48 proc. kierowców rozmawia przez telefon bez użycia zestawu głośnomówiącego. Wynik ten stawia nas w ogonie europejskiej stawki. Najgorzej jest w Grecji, gdzie przyznaje się do tego 54 proc. kierowców. SMS-y podczas jazdy pisze 28 proc. polskich kierowców. To wynik na równi ze Szwecją, a wyższy odnotowano tylko we Francji (29 proc.), Belgii (30 proc.) i we Włoszech (32 proc.). Podobnie jest z używaniem systemu GPS. Do wprowadzania miejsca docelowego do urządzenia podczas jazdy przyznaje się 47 proc. Polaków. Bardziej popularne jest to tylko w Niemczech, gdzie robi tak 50 proc. kierowców. Na przeciwległym biegunie jest Hiszpania, gdzie tej pokusie nie może oprzeć się 29 proc. zmotoryzowanych.  46 proc. ankietowanych Polaków przyznaje się do niewłączania kierunkowskazu przed zmianą kierunku jazdy. To najlepszy wynik spośród państw biorących udział w badaniu. Najgorzej jest we Francji i we Włoszech, gdzie takie zaniedbanie jest częste u 60 proc. kierowców. Najlepszy wynik osiągamy również pod względem zachowywania bezpiecznego odstępu od poprzedzającego pojazdu. Jego skracanie potwierdza 56 proc. ankietowanych Polaków, podczas gdy we Francji aż 76 proc. W praktyce podczas jazdy po naszych drogach z takim zachowaniem można się jednak często spotkać, co każe ostrożnie podchodzić do wyników ankiety.  Od dawna uważa się, że agresja jest jednym z poważniejszych problemów na polskich drogach. Jak się jednak okazuje, nie jesteśmy w czołówce narodów, które się jej obawiają. Takie zagrożenie bierze pod uwagę 76 proc. Polaków. To wynik równy niemieckiemu i gorszy tylko od sytuacji w Holandii. Największy, bo wynoszący aż 86 proc. odsetek kierowców obawiających się agresji występuje we Francji i na Słowacji.  40 proc. kierowców przyznaje się do obsypywania obelgami innych kierowców. To najlepszy wynik wśród badanych państw. Średnia wyniosła tu 54 proc., a najbardziej skłonni do takiego zachowania są zmotoryzowani w Grecji - 73 proc.  Klaksonu wobec kierowców, których uważa się za irytujących, używa 43 proc. Polaków. To mniej więcej europejska średnia. Najbardziej skłonni do takiej formy dialogu na drodze są Hiszpanie (60 proc.).  Do jazdy ""na zderzaku” przyznaje się 24 proc. polskich kierowców. Europejska średnia wynosi tu 31 proc., a najczęściej na irytujących kierowców reagują tak Grecy - 45 proc.   Jak się okazuje, polscy kierowcy są najmniej skłonni do przerywania podróży. Jak wynika z odpowiedzi udzielonych przez ankietowanych zatrzymują się, by odpocząć, dopiero** po 4 godzinach i 2 minutach**. To najwyższa wartość spośród wszystkich krajów biorących udział w badaniu. Co więcej okres nieprzerwanej jazdy wydłużył się o 8 minut względem ubiegłorocznego badania. Średnia dla badanych europejskich krajów wynosi 3 godziny i 14 minut, a najkrótszy czas nieprzerwanej jazdy deklarują Holendrzy - 2 godziny i 46 minut.  Specjaliści radzą, by zatrzymywać się co 2-3 godziny jazdy. Należy wówczas wysiąść z samochodu, przespacerować się, a najlepiej pogimnastykować. Ogromne znaczenie ma również wypoczynek przed podróżą. Jak pokazują badania, kierowca, który nie spał od 17-19 godzin, za kierownicą radzi sobie gorzej od wypoczętej osoby, która ma we krwi 0,5 prom. alkoholu. Brak snu przez ponad 21 godzin sprawia, że kierowca reprezentuje mniej więcej takie możliwości, na jakie stać wypoczętą osobę, mającą we krwi 1,5 prom. alkoholu.  Dla takiego kierowcy charakterystyczne są trwające kilka sekund mikrodrzemki. Jeśli jedziemy z wysoką prędkością, na przykład autostradą czy drogą ekspresową, poziom związanego z tym zjawiskiem zagrożenia łatwo sobie wyobrazić. Z ""Europejskiego barometru odpowiedzialnej jazdy” wynika, że polską receptą na długą podróż jest wyjechanie w nocy. Taki sposób na pokonanie wymagającej trasy deklaruje 76 proc. respondentów. Więcej zwolenników jazdy przy świetle księżyca jest tylko w Niemczech - 77 proc.  W badaniu respondentów pytano także o narodowość najbardziej i najmniej odpowiedzialnych kierowców. Za najbardziej rozważnych uznano Szwedów (38 proc.), Niemców (25 proc.) i Holendrów (12 proc.).  Zdaniem respondentów najmniej odpowiedzialni są Włosi (27 proc.), Grecy (18 proc.) i Polacy (16 proc.). "
http://moto.wp.pl/jazda-z-nawigacja-gps-jest-grozna-dla-mozgu-6119312045909633a,"Jazda z nawigacją GPS jest groźna dla mózgu Częste korzystanie z nawigacji GPS ogłupia. Taki nawyk powoduje powstawanie w mózgu zmian, które mogą negatywnie wpływać na nasz komfort życia. Naukowcy z University College London postanowili przebadać mózg podczas poruszania się po mieście z wykorzystaniem GPS. Od kilku lat wiadomo, że korzystanie z nawigacji zwalnia z obowiązków te obszary mózgu, które są odpowiedzialne za tworzenie map. Jeśli GPS wykorzystujemy często, w konsekwencji zaczynamy mieć problemy z orientacją w terenie. Nowe badania przeprowadzone przez grupę naukowców z UCL dowiodły, że używanie nawigacji przyczynia się także do utraty części neuronów. ""Za pomocą rezonansu magnetycznego obserwowano pracę kory przedczołowej, związanej z podejmowaniem i planowaniem decyzji, a także hipokampu, odpowiadającego m.in. za pamięć i wyobraźnię przestrzenną"" – czytamy w artykule zamieszonym w ""Rzeczpospolitej"". Z badań wynika, że mózg uczestników reagował wzmożoną aktywnością na wszystkie sytuacje, gdy należało podjąć decyzję. Natomiast kiedy kierujący wjeżdżał w ślepą uliczkę, hipokamp „usypiał”, gdyż nie musiał analizować przestrzeni ani rozwiązywać problemu. Zdaniem dr. Hugona Spiersa z UCL, który kierował eksperymentem, ""hipokamp i kora przedczołowa otrzymują duże wyzwania, gdy dany osobnik doświadcza kłopotów z nawigacją podczas jazdy po mieście"". Wcześniejsze badania kierowanego przezeń zespołu udowodniły, że hipokamp taksówkarzy się rozrasta, kiedy zapamiętują plan miasta. Ci, którzy używali nawigacji, nie angażowali zasobów poznawczych i nie uczyli się rozkładu ulic. - Kiedy mamy urządzenie, które mówi nam, jak jechać, te części mózgu po prostu nie reagują na sieć ulic - twierdzi dr Spiers. - Mózg przestaje się interesować tym, co się dzieje dookoła, a to nas ogłupia. Problemem jest również sposób, w jaki korzystamy z nawigacji. Jak wynika z ankiet przeprowadzanych w ramach badania „Europejski barometr odpowiedzialnej jazdy 2017”, 39 proc. europejskich kierowców przyznaje się do ustawiania celu nawigacji podczas jazdy. W ciągu roku odsetek kierowców, którzy się do tego przyznają, wzrósł o 2 proc. Co jest niepokojące, w Polsce robi tak aż 47 proc. kierowców. Spośród europejskich państw objętych badaniem gorzej jest tylko w Niemczech, gdzie nawigację podczas jazdy ustawia połowa kierowców. Co ciekawe, polskie prawo nie przewiduje mandatu za ustawianie celu nawigacji podczas jazdy, a przecież angażuje to kierowcę nie mniej niż korzystanie z telefonu komórkowego. Żeby ustawić cel, potrzebujemy zwykle kilkunastu sekund, co oznacza, że nie patrzymy wówczas na drogę. Przy prędkości 90 km/h w czasie 15 sekund pokonujemy 375 metrów. Gdyby ktoś zaproponował nam przejechanie podobnego dystansu z zamkniętymi oczami, z pewnością nie zgodzilibyśmy się na taki eksperyment. Gdy jednak chcemy ustawić nawigację, nie mamy żadnych obiekcji. Wzrost zagrożenia może stanowić również nierozważne używanie urządzenia GPS niebędącego częścią wyposażenia samochodu. Zwykle ich użytkownicy umiejscawiają je na przedniej szybie, a to powoduje ograniczenie widoczności. W Polsce przepisy wymagają jedynie, by kierowca zapewnił sobie wystarczającą widoczność. Za granicą prawo bywa bardziej precyzyjne. W Szwajcarii określono, że urządzenie przyklejone do szyby nie może może przesłaniać niczego, co jest ponad 12 metrów przed maską samochodu, w części stanów USA przyklejanie nawigacji do szyby w ogóle jest sprzeczne z prawem, a w niektórych stanach dokładnie określono pole, w którym można montować urządzenie. Nawigacja GPS to wspaniałe narzędzie dla kierowcy, który musi przejechać przez nieznane miasto. Jak się jednak okazuje, nie warto jej nadużywać. Cierpi na tym nasz mózg, a dodatkowo spadać może również bezpieczeństwo.  Źródło: PAP"
