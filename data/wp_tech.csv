links,bodies
http://tech.wp.pl/nowy-rekord-predkosci-elektrycznego-samolotu-maszyna-z-silnikiem-siemensa-osiagnela-predkosc-343-kmh-6109419998291585a,"Nowy rekord prędkości elektrycznego samolotu. Maszyna z silnikiem Siemensa osiągnęła prędkość 343 km/h Aż dwa rekordy ustanowił mały samolot akrobacyjny. Samolot Extra 330LE napędzany silnikiem Siemensa po raz pierwszy wzbił się w powietrze w zeszłym roku. Dziś przyszedł czas na bicie rekordów.  Dwa rekordy prędkości, jakie ustanowił elektryczny samolot to: 337,5 km/h w kategorii do 1000 kg oraz 342,86 km/h w kategorii powyżej 1000 kg. Poza tymi dwoma dokonaniami samolot daje konstruktorom inne powody do dumy. Na niemieckim lotnisku Dinslaken Schwarze Heide po raz pierwszy elektryczny samolot posłużył jako holownik szybowca. Extra 330LE wyniósł jednostkę LS8-neo na wysokość 600 metrów w czasie 76 sekund. Silnik Siemiensa został specjalnie zaprojektowany do wykorzystania w samolotach. Wg producenta dzięki rekordowej wydajności (260 kilowatów przy wadze 50 kg) silnik będzie mógł być wykorzystywany w maszynach o wadze do 2 ton. Siemens planuje wykorzystać ten motor w projekcie, nad którym pracuje razem z firmą Airbus. Współpraca ma na celu opracowanie opłacalnego hybrydowo-elektrycznego napędu dla samolotów komercyjnych.  - Myślę, że do 2030 roku zobaczymy pierwsze elektryczne samoloty, które będą wstanie przewieźć 100 pasażerów na trasie 1000 km – uważa Frank Anton, szef eAircraft w Siemensie. – Wystarczy sześć naszych silników do zasilenia typowej 19-osobowej jednostki. - Jeśli silniki elektryczne okażą się bezpieczne i wydajne to niewątpliwie staną się przyszłością lotnictwa - mówi w rozmowie z WP Maciej Stroiński z Aeroklubu Polskiego. - Z danych Siemensa wynika, że będą lżejsze od silników spalinowych, a to bezpośrednio przełoży się na oszczędności. Z drugiej strony jestem przekonany, że na początku wiele osób będzie podchodzić do silników elektrycznych z nieufnością. Tak samo jest teraz z samolotami zbudowanymi z lekkich materiałów kompozytowych. Niektórzy piloci po prostu nie są w stanie im zaufać. Ale jeśli samoloty elektryczne okażą się bezpieczne, to jest to przyszłość."
http://tech.wp.pl/ten-jeden-karabin-moze-pelnic-wiele-funkcji-w-polskiej-armii-juz-z-niego-korzystaja-6099964442923649a,"Ten jeden karabin może pełnić wiele funkcji. W polskiej armii już z niego korzystają Wojskowa Akademia Techniczna i Fabryka Broni Łucznik z Radomia mogą mieć powody do zadowolenia. Istnieją spore szanse, że już niedługo, opracowana przez nich modułowa broń MSBS trafi na wyposażenie polskiej armii. Wojskowi też mogą być zadowoleni, bo MSBS równa się swoimi możliwościami sprzętom, jakimi dysponują najlepsze i najlepiej uzbrojone armie na świecie.  MSBS to skrót od słów „Modułowy System Broni Strzeleckiej”. Idea jest dość prosta – jeden karabin może pełnić wiele różnych funkcji, w zależności od użytego przez żołnierza modułu. I taki też jest polski produkt. Dostępny w dwóch odmianach – z kolbą i bez – może pełnić rolę broni maszynowej, karabinka wyborowego, karabinka z granatnikiem, subkarabinka oraz broni podstawowej. Łącznie daje to aż 10 różnych konfiguracji. Oczywiście nie zapomniano o ważnej cesze, jaką jest uniwersalna szyna pozwalająca dołączyć do MSBS liczne akcesoria – celowniki laserowe i optyczne, latarki, noktowizory, celowniki termowizyjne itp. Szyna jest zgodna ze standardami NATO, co umożliwia podłączanie do niej wyposażenia będącego na wyposażeniu innych armii. Co ciekawe, dostępne są także trzy różne długości lufy – inna (dłuższa) potrzebna jest przy karabinku wyborowym, a inna np. przy subkarabinku (najkrótsza).  Pomyślano także o wygodzie korzystania z MSBS. Broń jest przystosowana do korzystania z niej zarówno przez osoby prawo-, jak i leworęczne, ponieważ najważniejsze elementy (w tym bezpiecznik czy przełącznik rodzaju ognia) zdublowano i umieszczono po obu stronach karabinka. Jest on też dość lekki i waży około 3,5 kg.  Po co w ogóle taki modułowy sprzęt? W sytuacji konfliktu zbrojnego daje to wojsku przewagę w postaci znacznie uproszczonej logistyki oraz niemalże ekspresowej naprawy uszkodzonej broni. Karabin maszynowy można naprawić używając części z wersji podstawowej czy też dowolnej innej. Łatwość zmiany charakterystyki karabinka pozwala też w błyskawicznym tempie dopasować rodzaj potrzebnej broni do konkretnej misji i potrzeb pola walki. Nie bez znaczenia są także niższy koszt użytkowania oraz komfort dla żołnierzy.  Karabinek przechodzi liczne testy i zbiera bardzo dobre recenzje. Jest często porównywany do broni będącej na wyposażeniu amerykańskich służb specjalnych – FN SCAR. Nie ma się co dziwić, ponieważ polscy inżynierowie stworzyli wyjątkowo dobrą konstrukcję. Jej podstawowym elementem jest komora zamka, wspólna dla wszystkich wersji. To właśnie do niej dołącza się moduły i w ten sposób otrzymuje pożądany rodzaj MSBS. Komora jest monolityczna, a wykonano ją z duraluminium.  Karabinek przystosowany jest do strzelania amunicją kalibru 5,56 mm zgodnej ze standardem NATO. Podstawowa wersja mieści w magazynku 30 sztuk amunicji, jednak magazynek przeznaczony do wersji maszynowej może pomieścić nawet 100 pocisków. Te natomiast mogą być wystrzeliwane z częstotliwością nawet 750 pocisków na minutę (szybkostrzelność teoretyczna), jednak w praktyce jest to około 100 strzałów na minutę (szybkostrzelność praktyczna).  Niezależne testy pokazały, że polski karabinek bez problemu radzi sobie także z wystrzeleniem 60 pocisków w jednej serii. Możliwość regulowania ilości gazów prochowych pozwala na używanie broni także z tłumikiem dźwięku.  Obecnie na wyposażenie wojska trafiło 150 egzemplarzy przeznaczonych dla batalionu reprezentacyjnego oraz 40 sztuk dla kompanii honorowej. Swoje egzemplarze otrzymała też Służba Więzienna. Według defence24.pl w bieżącym roku trwać będą dalsze testy MSBS, które mogą doprowadzić do szerokiego wprowadzenia polskiej konstrukcji na wyposażenie wojska. Tym bardziej, że karabin ma się znaleźć na wyposażeniu polskiego „żołnierza przyszłości”, czyli stać się częścią programu Tytan.  Inżynierowie nie spoczywają jednak na laurach i już pracują nad wersją przystosowaną do amunicji 7,62 mm, która ma być w 80 proc. zgodna (wykorzystywać te same elementy) co wersja 5,56 mm."
http://tech.wp.pl/karabin-msbs-w-pierwszej-kolejnosci-dla-wojsk-obrony-terytorialnej-6109125908174977a,"Karabin MSBS w pierwszej kolejności dla Wojsk Obrony Terytorialnej? - Polskie karabinki MSBS 5,56 mm w pierwszej kolejności trafią do najlepszych żołnierzy – powiedział szef MON na konferencji dot. uzbrojenia żołnierzy WOT. Minister nie chciał skonkretyzować, których żołnierzy ma na myśli. Antoni Macierewicz spotkał się z przedstawicielami Polskiej Grupy Zbrojeniowej w sprawie dostaw sprzętu dla żołnierzy Wojsk Obrony Terytorialnej. Szef MON zapewniał, że nowo formowane jednostki będą wyposażone w najnowocześniejsze uzbrojenie polskiej produkcji. Dopytywany przez dziennikarzy nie chciał ujawnić, jaki konkretnie sprzęt trafi do jednostek WOT, ale sam z siebie dodał: - Na pewno będzie SMBS, to możecie powiedzieć z pewnością. Pytany przez dziennikarzy, czy w pierwszej kolejności nowa broń trafi do żołnierzy WOT, Antoni Macierewicz dodał tylko, że broń dostaną „najlepsi” żołnierze. Czytaj też: MSBS. Ten jeden karabin może pełnić wiele funkcji. W polskiej armii już z niego korzystają MSBS, czyli Modułowy System Broni Strzeleckiej, to urządzenie tworzone przez Fabrykę Broni „Łucznik” – Radom we współpracy z Wojskową Akademią Techniczną. Karabinek ma mieć możliwość szerokiej modyfikacji w zależności od potrzeb żołnierza. Na jej podstawie mają powstać też inne jednostki broni, takie jak karabin o podwyższonej celności, subkarabinek czy karabin maszynowy. Do tej pory MSBS w wersji ""ekskluzywnej"" trafił do Kompani Reprezentacyjnej. W przyszłości MSBS ma być elementem polskiego żołnierza przyszłości Tytan. Czytaj też: Projekt Tytan - polski żołnierz przyszłości"
http://tech.wp.pl/masz-konto-w-mbanku-gemius-mogl-pobrac-informacje-na-temat-twojego-salda-6109121238182017a,"Masz konto w mBanku? Gemius mógł pobrać informacje na temat twojego salda Bardzo niepokojące niedopatrzenie na stronie internetowej mBanku. Firma śledząca aktywność w sieci mogła zobaczyć, ile pieniędzy mają na koncie klienci banku.  O sprawie napisał portal zaufanatrzeciastrona.pl, zajmujący się tematyką bezpieczeństwa w sieci. Czytelnik zauważył, że ""przeglądarka wysyła ruch do serwera ghmpl.hit.gemius.pl"". O ile zwykle są to informacje na temat otwartej karty czy zakładek, tak w tym przypadku przesyłane było także saldo rachunku.  Serwis zaufanatrzeciastrona.pl prześwietlił też stronę mBanku, dzięki czemu można było potwierdzić, że jeszcze dzisiaj w nocy saldo rachunku w mBanku mogło trafiać na serwery Gemiusa, czyli firmy, która zajmuje się analizowaniem aktywności w internecie.  “Dane z badania Gemiusa służą reklamodawcom, agencjom reklamowym i domom mediowym do szacowania potencjału reklamowego stron www i planowania kampanii online” - czytamy na stronie firmy.  Nie da się jednak ukryć, że informacje na temat posiadanych pieniędzy to bardzo prywatna sprawa. I żadna firma nie powinna mieć do takich danych dostępu.  Dobra wiadomość jest taka, że wysokość salda nie była powiązana z właścicielem konta. Owszem, suma, jaka jest na koncie, poszła w świat i trafiła na serwery, ale nie ujawniono przy tym, kto dokładnie tyle pieniędzy posiada.  Jest też zła wiadomość. O tym pisze portal zaufanatrzeciastrona.pl: ""Przesyłanie salda rachunku do firmy zajmującej się analizą statystyczną zachowań internautów nie jest dobrą wiadomością. Nawet w najprostszym ujęciu, regularna analiza wysokości salda pozwala ustalić chociażby miesięczne przychody posiadacza rachunku. Jeśli firma analizująca dane nie zna imienia i nazwiska tej osoby, to może oznaczyć jej przeglądarkę swoim ciasteczkiem i w ten sposób identyfikować w przyszłości. To naszym zdaniem zdecydowanie zbyt daleko idąca ingerencja w prywatność użytkownika"". Dzięki interwencji portalu zaufanatrzeciastrona.pl mBank wyłączył skrypty analityczne. W komunikacie banku czytamy:  ""Rzeczywiście w trakcie korzystania z serwisu bankowości elektronicznej, podczas wykonywania określonej operacji przeglądarka przekazywała do wykorzystywanego przez bank narzędzia analitycznego Gemius nadmiarowe dane. Informacje te wysyłane były w formie anonimowej – niepozwalającej na powiązanie z rzeczywistym klientem – wyłącznie do firmy Gemius, z którą bank ma podpisaną stosowną umowę. Bezpośrednio po zgłoszeniu skrypty analityczne zostały wyłączone. Obecnie żadne dane nie są przekazywane do Gemiusa. Trwają analizy mające potwierdzić przyczynę tej sytuacji.
Był to błąd, za który bardzo przepraszamy"". Gemius jeszcze nie skomentowal sprawy."
http://tech.wp.pl/nowa-aktualizacja-do-windowsa-10-sprawi-ze-uzytkownicy-latwiej-zasna-6106635567671425a,"Nowa aktualizacja do Windowsa 10 sprawi, że użytkownicy… łatwiej zasną Microsoft skupia się na bezpieczeństwie i wydajności w grach. Co jeszcze wprowadzi aktualizacja Windows 10 Creators Update? Aktualizacja Windows 10 Creators Update będzie dostępna od 11 kwietnia. Microsoft stawia w niej między innymi na poprawę bezpieczeństwa użytkownika.  Jedna z nowości pozwoli lepiej monitorować bezpieczeństwo urządzenia. Windows Defender Security Center umożliwia sterowanie z jednego miejsca  wszystkimi opcjami bezpieczeństwa, takimi jak ochrona antywirusowa, zapora sieciowa, diagnozowanie wydajności i stanu urządzenia, kontrolowanie opcji bezpieczeństwa aplikacji i przeglądarki, a także korzystanie z funkcji bezpieczeństwa rodzinnego.  - Prywatność użytkowników to dla firmy Microsoft zasadnicza kwestia. Dlatego też aktualizacja Windows 10 Creators Update wprowadzi nowe sposoby jej konfiguracji, pozwalające dostosować ustawienia do indywidualnych potrzeb użytkownika i  ułatwi  zarządzanie prywatnością zarówno w Windowsie 10, jak i innych usługach Microsoftu - zapewnia Yusuf Mehdi, wiceprezes grupy Windows and Devices. Z aktualizacji ucieszą się też zapominalscy, którzy odchodząc od komputera, nie pamiętali o jego zablokowaniu. Po 11 kwietnia Windows 10 zrobi to za nich. Po aktualizacji mechanizm Windows Hello wykryje, kiedy użytkownik odchodzi od komputera lub tabletu. I automatycznie zablokuje ekran, zapewniając w ten sposób dodatkową ochronę prywatności.  Microsoft wprowadzi też “funkcję światła nocnego”. Korzystając z niej, ekran będzie emitował mniej światła niebieskiego. Podobno dzięki temu “mózg będzie w stanie łatwiej przygotować się do wejścia w fazę dobrego snu”. Opcja znana posiadaczom smartfonów wreszcie pojawi się na Windowsie 10.  Jeżeli chodzi o drobne, acz pomocne funkcje, warto wspomnieć o trybie minipodglądu. Pozwala on zachować na wierzchu otwarte okno, niezależnie od tego, nad czym aktualnie się pracuje. Dzięki temu możemy mieć otwarte malutkie okno z filmem, rozmową na Skypie czy z odtwarzaczem muzycznym, korzystając jednocześnie z innego programu.  Innym wygodnym dodatkiem może być zaawansowane zarządzanie zakładkami w przeglądarce Microsoft Edge. Funkcja ta pozwala odszukać, organizować i otwierać zapisane zakładki bez opuszczania bieżącej strony Gracze powinni ucieszyć się z opcji Game Mode. Za jej sprawą system przydziela większą ilość zasobów graficznych oraz mocy obliczeniowej procesora uruchomionej grze. Mówiąc w skrócie - gra jest dla systemu priorytetem, a pozostałe funkcje komputera są “wygaszane”.  Każdy z nas pewnie nieraz korzystał z Painta. Teraz Microsoft doda nową wersję tego programu - Paint 3D. Za jego pomocą można stworzyć od podstaw trójwymiarowe obiekty, zmieniać ich kolory, nanosić faktury lub przekształcić obraz dwuwymiarowy w prawdziwe dzieło 3D. Tworzenie prostych grafik w programie Paint było banalnie proste, więc ciekawy jestem, czy podobnie będzie z nieskomplikowanymi trójwymiarowymi pracami."
http://tech.wp.pl/windows-10-w-aktualizacji-microsoft-stawia-na-prywatnosc-uzytkownikow-6109081336780417a,"Windows 10: w aktualizacji Microsoft stawia na prywatność użytkowników Firma Microsoft zapewnia, że prywatność korzystających z systemu Windows 10 jest dla niej istotną kwestią. I dlatego po najnowszej aktualizacji każdy będzie miał możliwość weryfikacji swoich ustawień prywatności.  Aktualizacja Windows 10 Creators Update dostępna będzie od 11 kwietnia. Jedną z najistotniejszych zmian jest sprawienie, by użytkownicy posiadali informacje pozwalające podejmować przemyślane decyzje w zakresie ochrony prywatności.  Pomóc w tym ma opcja wyboru ustawień dla urządzenia. W specjalnym menu użytkownik podejmie decyzję, jakie informacje system ma posiadać. Podzielono je na pięć kategorii: “lokalizacja”, “rozpoznawanie mowy”, “diagnostyka”, “dostosowana zawartość” i “odpowiednie reklamy”.  Jeśli zgodzicie się na pełną akceptację, wówczas Windows 10 będzie znał waszą lokalizację i podzieli się tą wiedzą z innymi aplikacjami, na przykład odpowiedzialnymi za wyświetlanie prognozy pogody. Oprócz tego system będzie mógł wysyłać dane głosowe do Microsoftu (“by pomóc w ulepszaniu usług”), skierować dane diagnostyczne czy wyświetlać reklamy na podstawie waszej aktywności.  Jeżeli nie wyrazicie zgody i wyłączycie wyżej wymienione funkcje lub chociaż przełączycie je na tryb podstawowy, to Windows 10 nie wykorzysta waszej lokalizacji. Nie będzie działał też asystent głosowy, a Microsoft otrzyma mniej danych związanych z napotkanymi problemami systemu. Reklamy nadal będą się pojawiać, ale będą one ogólne, a nie spersonalizowane.  Dostęp do tych opcji uzyskamy, wciskając przycisk Start, przechodząc do Ustawień Windows, a następnie do menu Prywatność.  W przypadku osób, które po raz pierwszy konfigurują nowe urządzenie z Windows 10 lub instalują Windows 10, wybóru dokonają podczas instalacji.  - W kolejnych aktualizacjach w dalszym ciągu będziemy ulepszać nasze produkty i uwzględniać uwagi użytkowników dotyczące zbierania danych oraz ustawień prywatności. Naszym celem jest zapewnienie dostępu do jeszcze szerszego zakresu informacji oraz umożliwienie weryfikacji i usuwania zebranych danych za pośrednictwem pulpitu nawigacyjnego prywatności Microsoft - informuje Microsoft na swoim blogu."
http://tech.wp.pl/nielegalnie-udostepniali-sygnal-platnych-telewizji-zatrzymala-ich-policja-6108800312612481a,"Nielegalnie udostępniali sygnał płatnych telewizji. Zatrzymała ich policja Mężczyźni umożliwiali nielegalne oglądanie płatnych kanałów za darmo. Wystarczył do tego specjalny dekoder i jednorazowa opłata.  Policjanci zajmujący się zwalczaniem cyberprzestępczości z KWP w Lublinie wspólnie z włodawskimi funkcjonariuszami zatrzymali dwóch mężczyzn, którzy w ramach prowadzonej przez siebie firmy internetowej nielegalnie rozsyłali sygnał telewizyjny dwóch płatnych platform cyfrowych. Lubelska policja nie podaje szczegółów, ale możemy podejrzewać, że chodzi o nc+ i Cyfrowy Polsat.  Przestępcy działali na terenie Włodawy i okolic - czytamy na stronie policji.  - W piątek policjanci z KWP i KPP we Włodawie  przeprowadzili przeszukania m.in. w siedzibie firmy zajmującej się oficjalnie dostarczaniem internetu. Zabezpieczono sprzęt elektroniczny pełniący rolę serwerów sharingowych, dekodery do odbioru nielegalnego sygnału, a także  laptopy, routery, druki przelewów  czy potwierdzenia wpłat - informuje policja.  Według serwisu Wirtualne Media mężczyźni pobierali opłaty w wysokości od 50 do 80 zł. Za tę sumę można było oglądać płatne kanały bez konieczności uiszczania operatorowi miesięcznego abonamentu. Do działania niezbędny był specjalny dekoder, pozwalający odbierać nielegalnie sygnał.  Wstępne ustalenia policjantów wskazują na to, że w proceder sharingu może być zamieszanych kilkadziesiąt osób, a czerpanie zysków z nielegalnej działalności organizatorów procederu mogło trwać nawet kilka lat. Jest jeszcze za wcześnie, by oszacować straty poszkodowanych firm.  Zatrzymanym grozi kara do 3 lat pozbawienia wolności."
http://tech.wp.pl/twoje-haslo-to-123456-albo-qwerty-lepiej-szybko-je-zmien-podpowiadamy-jak-6108716282513537a,"Twoje hasło to ""123456"" albo ""qwerty""? Lepiej szybko je zmień. Podpowiadamy jak Najpopularniejsze hasła Polaków to „123456”, „111111”, „qwerty”, „polska”, imię + rok urodzenia, imię żony, męża lub dziecka. Jeśli sam używasz podobnego hasła to możesz łatwo paść ofiarą internetowych przestępców. W tym tekście podpowiadamy, jak stworzyć silne hasło. W powszechnym przekonaniu bezpieczne hasło musi składać się z małych i wielkich liter, liczb i znaków specjalnych (!^%$@#). Najlepiej też, jeśli znaki nie tworzą żadnego konkretnego wyrazu, a są całkowicie przypadkowe. Problem z takimi hasłami (np. D@2wvf$234Ad) jest taki, że niezwykle trudno je zapamiętać, zwłaszcza jeśli każdego dnia używamym ich kilku. Dodatkowo złamanie 6-znakowego hasła metodą brute force zajmie tyle samo czasu w przypadku „qwerty” co w przypadku „Fr5$6!s”. Co nie znaczy, że nie ma między nimi żadnej różnicy -  to drugie jest jednak zdecydowanie bezpieczniejsze.  Dlatego specjaliści bezpieczeństwa sugerują używanie haseł-zdań (ang. pass-phrase) zamiast haseł-słów. Np. hasło typu: „NiesłychanieZielonyParasol”, jest dużo łatwiejsze do zapamiętania i prawie niemożliwe do  złamania metodą typu brute force. Jeśli fraza składa się z przypadkowych wyrazów to jest też mocno zabezpieczona przed atakiem słownikowym, w którym atakujący wykorzystuje popularnie używane hasła lub dane samej ofiary. Żeby jeszcze bardziej zwiększyć poziom bezpieczeństwa hasła-zdania można dorzucić kilka znaków specjalnych i cyfr. Nawet jeśli użyjemy wyjątkowo silnego hasła, nie oznacza to, że jesteśmy całkowicie bezpieczni. Hakerzy mają sposoby, aby wyciągnąć od nas tajne zabezpieczenie. Dlatego korzystając na co dzień z interenetu, należy pamiętać o kilku podstawowych zasadach bezpieczeństwa:"
http://tech.wp.pl/masz-karte-mastercard-mozesz-miec-problem-6108496351938689a,"Masz kartę Mastercard? Możesz mieć problem Jeśli jesteś właścicielem karty Mastercard, lepiej sprawdź stan swojego konta bankowego. Jest możliwość, że w skutek awarii system podwójnie zaksięgował płatność lub wypłatę pieniędzy z bankomatu. System kart Mastercard zaliczył dziś awarię. W jej skutek niektóre płatności mogły być podwójnie księgowane, przez co z kont mogła zniknąć zbyt duża kwota pieniędzy. Jak informuje serwis wGospodarce, przyczyną awarii był błąd techniczny po stronie Mastercard.  Według informacji serwisu, problem może dotyczyć tylko niektórych kart wydanych przez polskie banki. W oświadczeniu przesłanym wGospodarce przez Mastercard czytamy: ""Konta bankowe niektórych posiadaczy kart Mastercard, którzy w ostatnich dniach dokonali transakcji bezgotówkowych i gotówkowych w Polsce mogły zostać obciążone podwójnie. Obecnie wyjaśniamy przyczyny tego technicznego błędu. Jednocześnie intensywnie pracujemy nad identyfikacją wszystkich zdublowanych transakcji i ich korektą, aby konsumenci jak najszybciej otrzymali zwrot błędnie pobranych środków"". Co zrobić, jeśli dotknęła was awaria? Przede wszystkim należy uzbroić się w cierpliwość. W takich sytuacjach banki zwracają źle zaksięgowane pieniądze na konto. Zanim zaczniecie panikować, sprawdźcie dokładnie wszystkie transakcje. W przypadku wątpliwości - skontaktujcie się z przedstawicielami banku."
http://tech.wp.pl/start-rakiety-w-zwolnionym-tempie-zobacz-niesamowite-wideo-6105924456227969a,"Start rakiety w zwolnionym tempie. Zobacz niesamowite wideo Zastanawialiście się kiedyś, jak wygląda start rakiety w slow-motion? Gavin Free i Dan Gruchy z kanału ""The Slow Mo Guys"" postanowili to sprawdzić. Wybrali się na Purdue University w stanie Indiana, gdzie postanowili odpalić mierzącą 1,8 metra rakietę. Wszystko nagrali kamerą z matrycą wieloklatkową. Efekt robi wrażenie. Rakietę przygotowali studenci Purdue University. Wyposażona jest w silnik klasy G i używa paliw stałych, takich samych jak statki kosmiczne. Z tym wyjątkiem, że skonstruwana jest z łatwo dostępnych materiałów. Dzięki połączeniu lekkiej konstrukcji i wydajnego paliwa rakieta jest w stanie rozpędzić sie do prędkości ponad 200 km/h po przebyciu zaledwie 1,2 metra."
http://tech.wp.pl/plaga-falszywych-maili-od-dhl-kazdy-moze-je-dostac-6109059992106625a,"Plaga fałszywych maili od DHL. Każdy może je dostać To internetowe oszustwo teoretycznie jest typowe, ale skala - zaskakuje. Maile dostają osoby, których adresy wcześniej nie były na celowniku cyberprzestępców.  Przekręt jest tradycyjny. Na skrzynkę pocztową przychodzi mail, rzekomo od firmy kurierskiej DHL. W informacji dostajemy link, który pozwoli nam śledzić przesyłkę. “Jaką przesyłkę? Przecież niczego nie zamawiałem!” - ma pomyśleć ofiara. Ewentualnie ma mieć wrażenie, że chodzi o paczkę, na którą czeka.  Tytuły wiadomości, jak podaje Niebezpiecznik, brzmią najczęściej tak (pisownia oryginalna):  A przykładowa treść jest taka:  ""Informujemy, że w serwisie DHL24 zostało zarejestrowane zlecenie realizacji przesyłki, której jesteś odbiorcą.
Dane zlecenia:
– przesyłka numer:
924926XXXX
– data złożenia zlecenia:
poniedziałek, 03. kwietnia
Informacje o aktualnym statusie przesyłki znajdziesz na hxxp://dhl24.com[.]pl/przesylka/lista.html?=adres@e-mail.pl (JavaScript Raport)
Dziękujemy za skorzystanie z naszych usług i aplikacji DHL24"". Po kliknięciu w link ściąga się złośliwe oprogramowanie. Wirus może wykraść prywatne dane, takie jak zapisane hasła czy loginy lub umożliwić zaszyfrowanie komputera. I zażądać okupu.  W przypadku tej akcji zaskakująca jest skala. Tak dużego ataku dawno nie było.  - Jak donoszą nam niektórzy czytelnicy, fałszywe e-maile po raz pierwszy spływają im na skrzynki, które nie są nigdzie publikowane i wykorzystywane są do komunikacji z niewielką liczbą osób - pisze Niebezpiecznik.pl, portal zajmujący się bezpieczeństwem w sieci.  Skąd cyberoszuści mają niepublikowane i raczej prywatne adresy mailowe? Najprawdopodobniej pochodzą z pozyskanych przez przestępców książek adresowych z komputerów, które były zainfekowane w poprzednich kampaniach. Możesz pilnować swojego adresu mailowego i nie wpisywać go gdzie popadnie, ale jeśli znajomy padł ofiarą ataku - wiadomość od oszustów dotrze także i do ciebie.  Jak bronić się przed takimi oszustwami? Trzeba dokładnie sprawdzać, od kogo przychodzi wiadomość. Choć treść i wygląd maila mogły przypominać prawdziwe wiadomości od firmy kurierskiej, to adres nadawcy przeważnie jest podejrzany. W tym przypadku nadawcami były ofiary poprzednich ataków - to z ich skrzynek pocztowych wysyłane były spreparowane maile. Czyli dało się zauważyć, że nie wysyłał ich DHL."
http://tech.wp.pl/spotify-ta-zmiana-nie-spodoba-sie-uzytkownikom-bezplatnej-wersji-6101999531762817a,"Spotify - ta zmiana nie spodoba się użytkownikom bezpłatnej wersji Chcesz posłuchać nowej płyty? Kup abonament Premium. Nowe pomysły serwisu Spotify nie spodobają się użytkownikom, którzy korzystają z bezpłatnej wersji serwisu.  Ze Spotify Premium korzysta już 50 mln osób. To dane z marca. Imponujące, ale co najmniej drugie tyle użytkowników za serwis jednak nie płaci. I w przerwie pomiędzy utworami słyszy reklamy, a oprócz tego nie może pobierać płyt i utworów, by słuchać ich, będąc offline. Spotify robi więc wszystko, by zachęcić do płacenia. Plotkuje się, że niedługo udostępniona ma zostać wersja Spotify Hi-Fi, pozwalająca słuchać muzyki w wysokiej jakości - takiej, jak na płytach CD. To jednak nie koniec możliwych zmian, bowiem firma chce do abonamentu zachęcić nie tylko audiofilii, ale i największych fanów artystów. To nie wszystkim się spodoba.  Według serwisu The Verge, użytkownicy bez wersji Premium… nie posłuchają nowych płyt i utworów. Przynajmniej tych artystów, których wskażą producenci. Plotka głosi, że Spotify rozmawia z największymi wytwórniami, w efekcie czego wybrane premiery najpierw będą dostępne wyłącznie dla płacących.  Wcześniej serwisy zdobywały płyty czy artystów “na wyłączność”, by mieć przewagę nad swoimi konkurentami - przez to użytkownicy serwisu Spotify nie mogli posłuchać utworów, które były np. w usłudze Tidal (mowa tu o takich płytach, jak ""Lemonade"", ""ANTI"" i ""The Life of Pablo""). Wygląda na to, że teraz podział może występować wewnątrz serwisu - Spotify bez abonamentu będzie więc jeszcze bardziej ograniczone, a zaletą abonamentu będzie fakt, że ma się więcej muzyki do wyboru.  Kończą się czasy “darmowej muzyki dla każdego”. Jeszcze niedawno wydawało się, że streaming da wszystkim łatwy i legalny dostęp do muzyki. To jednak najwyraźniej firmom i wytwórniom się nie opłaca, dlatego za twórczość trzeba płacić - inaczej nie dostanie się nowości. Pytanie, czy streaming w takim razie będzie atrakcyjny - bo skoro i tak trzeba wydać pieniądze, to może lepiej zapłacić za atrakcyjnie wydany winyl niż za abonament?"
http://tech.wp.pl/albo-zaplacisz-albo-omina-cie-nowosci-zmiana-w-spotify-uderza-w-uzytkownikow-bezplatnej-wersji-6108726875777153a,"Albo zapłacisz, albo ominą cię nowości. Zmiana w Spotify uderza w użytkowników bezpłatnej wersji Spotify się zmienia. Od teraz różnice pomiędzy bezpłatnym a płatnym kontem są coraz większe. I musimy liczyć się z tym, że w internecie usługi “darmowe” są tylko przez chwilę.  Od teraz nowości od Universal Music Group na Spotify najpierw dostępne będą dla tych, którzy posiadają płatne konto Premium. Dopiero po dwóch tygodniach albumy udostępnione zostaną tym, którzy korzystają z bezpłatnej wersji.  Na razie Spotify dogadało się tylko z Universal Music Group. Jednak już wcześniej pojawiły się nieoficjalne informacje, że podobne rozmowy prowadzone są z innymi dużymi wytwórniami.  Co to oznacza w praktyce? Jeśli nie masz konta Premium, to nie tylko musisz liczyć się z tym, że pomiędzy utworami usłyszysz reklamy, a piosenek nie pobierzesz, by móc odtwarzać je bez dostępu do internetu. Cyfrowa biblioteka Spotify będzie dla ciebie nieco uboższa. Przynajmniej przez jakiś czas. Co ciekawe, w tej transakcji niekoniecznie chodzi o to, by artyści na streamingu mogli cokolwiek zarabiać. ""Teraz Rock"" na początku marca pisał: “W roku 2016 firma Universal Music Group po raz pierwszy w historii więcej zarobiła na streamingu niż na sprzedaży nośników fizycznych. Dochody z usług Spotify i Apple Music skoczyły w porównaniu do 2015 roku aż o 55,5 proc. z 1,06 mld dolarów do 1,64 mld dolarów. Oznacza to, że w ubiegłym roku wytwórnia zarabiała na streamingu średnio 4,5 mln dolarów dziennie”. “Zachęcanie” do przesiadki na konto Premium ma pozwolić Universal Music Group czerpać jeszcze większe dochody.  Albo chodzi o to, by ludzie wrócili do tradycyjnych nośników. W końcu skoro na Spotify zabraknie nowości, to zamiast płacić za abonament, lepiej wyłożyć pieniądze na winyl czy nawet kasetę. Przynajmniej ma się przyjemny dla oka gadżet - mogą pomyśleć niektórzy.  Z punktu widzenia użytkownika, który korzysta z konta za darmo, zmiana w Spotify jest kolejnym ważnym sygnałem: prędzej czy później za usługi trzeba będzie zapłacić, jeśli chce się mieć wszystko. Oszczędni będą dostawali okrojone wersje.  Spotify było dowodem na to, że można korzystać z legalnej usługi za darmo (choć tak naprawdę opłatą było wysłuchiwanie reklam) i mieć jej ""pełną wersję"", przynajmniej jeżeli chodzi o zawartość.  Owszem, bezpłatne Spotify od zawsze oferowało płacącym coś więcej (przede wszystkim brak reklam), ale oferta była taka sama. Teraz to się zmienia.  Wcześniej podobną rewolucję przeżyli gracze. Zabawa w sieci była zawsze darmowa, dopóki nie zmienił tego Microsoft. W konsoli Xbox 360 wprowadził płatny abonament na tryb multiplayer - rozgrywki internetowe możliwe były tylko wtedy, gdy miało się wykupione konto Xbox Live.  Sony skopiowało pomysł Microsoftu, ale dopiero w następnej generacji konsol - w PlayStation 4. Znacznie wcześniej Sony wprowadziło usługę PlayStation Plus, która działała jeszcze na PlayStation 3. W ramach płatnego abonamentu użytkownicy dostawali “darmowe” gry.  Jednak już na PS4 PlayStation Plus wymagane jest do grania w sieci - tak jak abonament wprowadzony na konsolach Microsoftu. “Darmowe” gry zostały. O ile na PS3 Sony co miesiąc oferowało hity, tak na PS4 usługa często miewa słabsze miesiące i oferta rozczarowuje.  Moim zdaniem to nie przypadek - na PS4 nie płaci się już za gry, a za usługę online. Plusa trzeba mieć, by móc grać w trybie multiplayer, a oferowane produkcje są po prostu dodatkiem.  Świetną usługą na PS3 Sony przyzwyczaiło do płacenia. I tym samym przekreśliło wiarę w to, że może istnieć usługa, która** za niewielkie pieniądze lub za darmo da nam treści, które warte są dużo więcej**. To nikomu się nie opłaca.  I Spotify ponownie to pokazuje. Albo płacisz, albo masz mniej. Za darmo, czyli z ograniczeniami."
http://tech.wp.pl/nowe-oszustwo-dzwonia-i-podaja-sie-za-policje-chca-walczyc-z-hakerami-6108693757568641a,"Nowe oszustwo: dzwonią i podają się za policję. Chcą walczyć z hakerami Tym razem oszuści wymyślili nową metodę naciągania ludzi. Ten sposób wyłudzenia pieniędzy można określić jako ""akcja przeciw hakerom”.  Oszust dzwonił do ofiary pomiędzy 22 a 24 marca. Podawał się za policjanta, który prowadził akcję przeciwko hakerom, którzy włamują się na internetowe konta bankowe.  Ofiara usłyszała od fikcyjnego policjanta, że została właśnie w ten sposób oszukana. Żeby pomóc schwytać cyberprzestępców, powinna otworzyć nowe bankowe konta w podanych przez oszusta bankach.  Następnie kobieta miała mu przekazać kody internetowego dostępu do tych kont, a później w ciągu kilku dni wziąć w tych bankach kredyty. [Oszust] informował ją, że kredyty są fikcyjne, a w policyjną akcję zaangażowana jest nie tylko ona, ale i przedstawiciele banków, co oczywiście nie było zgodne z prawdą. Kobieta zgodnie z instrukcją oszusta wzięła w bankach kredyty na kwotę ponad 130 tys. zł. Finalnie oszust, mając dostęp do tych kont, przelał tę kwotę na inne konta bankowe - opisuje przekręt policja.  Jak to możliwe, że ofiara uwierzyła obcym ludziom? Ci nie tylko podawali się za policję, ale znaleźli też sposób na to, by się uwiarygodnić. Podczas rozmowy polecili, by ofiara zadzwoniła pod numer 997, ale nie ma się rozłączać z prowadzonej rozmowy.  Dzięki temu ofiara wcale nie wykręciła nowego numeru. Drugi oszust odegrał scenkę, w której potwierdził, że takie śledztwo jest rzeczywiście prowadzone, a policjant istnieje.  Jak nie paść ofiarą takiego oszustwa? Policja przypomina trzy ważne zasady:  Warto również pamiętać, że nowy numer wykręcimy dopiero wtedy, gdy zakończymy trwającą rozmowę. Dzwoniąc na prawdziwą policję, nie tylko unikniemy oszustwa, ale szybciej pomożemy schwytać przestępców."
http://tech.wp.pl/masz-dosc-zdjec-swoich-znajomych-facebook-szykuje-cos-dla-ciebie-6108339983820417a,"Masz dość zdjęć swoich znajomych? Facebook szykuje coś dla ciebie Nowa funkcja Facebooka sprawia, że zdjęcia znajomych… znikają. Jak to działa?  Niektórzy użytkownicy mobilnej aplikacji Facebooka mogli zauważyć nową ikonkę - rakietę. Znajduje się obok przycisku “Aktualności” i “Znajomych”. O co chodzi?  “Rakieta” przenosi nas na tablicę, gdzie nie są wyświetlane  posty znajomych. Zamiast tego pokazywane są wpisy związane z naszymi zainteresowaniami. Na przykład fani piłki nożnej zobaczą newsy i filmiki o piłkarzach, a miłośnicy technologii - o nowych sprzętach.  Co ciekawe, Facebook wybierze nie tylko profile, które mamy polubione. Korzystając z tej funkcji zobaczymy też treści publikowane przez strony, których nie obserwujemy.  Najwyraźniej Facebook celuje w osoby, które narzekają na to, że na portalu społecznościowym widzą zbyt wielu znajomych. Interesują cię tylko newsy, a nie fotki z wakacji kolegi z pracy? Klikasz w “rakietę” i odlatujesz do alternatywnego wirtualnego świata, w którym nie ma przyjaciół.  Choć pamiętaj, że możesz zrobić to już teraz, nawet jeśli nowa ikonka jeszcze się u ciebie nie pojawiła. Wystarczy, że na profilu znajomego klikniesz “przestań obserwować”, a jego aktywność zostanie przed tobą ukryta.  Decyzja Facebooka może wydawać się lekko zaskakująca - portal społecznościowy bez… społeczności? Widocznie właśnie o to Facebookowi chodzi. Serwis nie chce być kojarzony wyłącznie z towarzyskimi relacjami. Moim zdaniem od dawna Facebook nie jest tylko komunikatorem, o czym świadczą chociażby oskarżenia o wpływ na wynik wyborów.  Niewykluczone, że Facebook jeszcze bardziej chce pokazać, że jest najistotniejszym informacyjnym medium, a nie tylko miejscem, w którym ogląda się znajomych.  Jakie konsekwencje będzie miało odciągnięcie nas od internetowych relacji z ""przyjaciółmi""? Z jednej strony nowa funkcja jest przydatna, z drugiej - delikatnie niepokojąca. Zamiast oglądać relacje z życia kolegów, zobaczymy wpisy (i reklamy) ze stron, których wcześniej nie obserwowaliśmy. Czyli portal służący do kontaktów z ludźmi, będzie skupiał się na kontakcie z… firmami. To zmiana na lepsze? Mam spore wątpliwości.  Na szczęście z rakiety korzystać nie trzeba, mogą zrobić to chętni (o ile Facebook już im to udostępnił). Przynajmniej na razie - w końcu może okazać się, że użytkownicy bardziej wolą oglądać wpisy stron niż własnych znajomych..."
http://tech.wp.pl/najpopularniejsze-haslo-2016-roku-jest-banalnie-proste-kazdy-moze-je-zlamac-6080787577349249a,"Najpopularniejsze hasło 2016 roku jest… banalnie proste. Każdy może je złamać! Najpopularniejsze hasło 2016 roku to to samo hasło, co najpopularniejsze z 2015 roku. I 2014. Jak widać, w internecie ludzie niechętnie uczą się na cudzych błędach i ciągle korzystają z prostych zabezpieczeń swoich kont.  Zestawienie najpopularniejszych haseł z 2016 roku przygotowała firma Keeper na podstawie haseł… które w 2016 roku wyciekły do sieci. Czyli pozyskano je między innymi za pomocą ataków hakerskich. Można denerwować się na strony, które zostały złamane, ale ofiary mogą winić też siebie. Ich hasła są tak banalne, że złamanie trwa dosłownie chwilę.  Najpopularniejszym hasłem 2016 roku jest… “123456”. Drugie miejsce zajmuje “123456789”, a podium zamyka pomysłowe “qwerty”. Blisko TOP3 było zaskakujące “12345678” (bez 9, co wy na to, hakerzy?!), a na ósmym znalazło się niezwykle sprytne “password”. Hasło to “hasło” - kto by na to wpadł?  Uwagę przykuwa również fakt, że najpopularniejsze hasła nie miały np. wielkiej litery czy w ogóle nie były przerywane literami lub cyframi. O czym to świadczy? O tym, że nie wymagał tego serwis, więc leniwi czy niedbali użytkownicy szli na łatwiznę.  Można pocieszać się tym, że nie wiadomo skąd te hasła pochodzą - a dokładnie, z jakich serwisów je wykradziono. Niewykluczone, że nie były to “poważne” hasła, niepowiązane z prawdziwymi danymi czy z prywatnymi kontami, np. mailowymi. Ot, ktoś założył jednorazowe konto, bo czegoś potrzebował, więc zbytnio się nad tym nie zastanawiał.  Niewykluczone. Nie da się jednak ukryć, że “123456” rządzi od lat i to nie tylko dlatego, że właśnie takie hasło wybieramy “nie na poważnie”. Lenistwo związane z bezpieczeństwem to problem powszechny - świadczy o tym nie tylko wybranie nieskomplikowanego hasła, ale też na przykład trzymanie w portfelu kodu PIN razem z kartą. To Polakom zdarza się niezwykle często… Warto więc o tym pamiętać i jeżeli ma się proste hasło, obojętnie gdzie, należy jak najszybciej je zmienić. Na wszelki wypadek."
http://tech.wp.pl/zabawka-dla-dzieci-pozwalala-nagrywac-wiadomosci-nagrania-wyciekly-do-sieci-6106600668116609a,"Zabawka dla dzieci pozwalała nagrywać wiadomości. Nagrania wyciekły do sieci  Krytycy inteligentnych rzeczy, czyli takich, które można podłączyć do sieci, mają kolejny argument, by z takich sprzętów nie korzystać. Producent zabawek łączących się z internetem padł ofiarą wycieku danych.  W sumie wyciekło 800 tysięcy danych użytkowników i 2 miliony nagrań głosowych. Wszystko to przez kiepskie zabezpieczenia producenta… pluszowych zabawek.  Zabawka pozwalała nagrywać i odtwarzać wiadomości głosowe - wszystkie za pośrednictwem mobilnej aplikacji. Dzięki temu rodzic mógł powiedzieć do smartfonu “dobranoc” i wysłać nagranie do zabawki. Dziecko leżące w łóżku, tuląc się do pluszowego miśka, słyszało głos rodzica.  Niestety dla Spiral Toys, producenta tych zabawek, ich zabezpieczenia były kiepskiej jakości. I dlatego doszło do wycieku danych.  Dwie połączone bazy danych o pojemności pamięciowej 9 GB były ogólnodostępne przez kilka tygodni - informują eksperci do spraw bezpieczeństwa z G DATA. - Posiadanie systemów testowych nie jest niczym niezwykłym, jednak w tym przypadku popełniono dwa błędy. Po pierwsze systemy testowe nigdy nie mogą zawierać prawdziwych danych klientów. Ponadto nie zachowano istotnej części zaleceń bezpieczeństwa baz MongoDB - ochrony przed nieautoryzowanym dostępem poprzez wdrożenie systemu uwierzytelniania - wyjaśnia G DATA. Ogólnodostępne były nie tylko nagrania, ale i prawdziwe dane użytkowników - ich loginy i hasła. Spiral Toys posiadało silny algorytm haszujący, ale brakowało jakichkolwiek wytycznych dotyczących tworzenia haseł.  To oznacza, że użytkownicy nie byli zmuszani do wymyślania skomplikowanych zabezpieczeń. I stawiali na łatwe do odgadnięcia i złamania klasyki, takie jak ""12345"", ""qwerty"" czy „password”. Nic dziwnego - w końcu to wciąż najpopularniejsze hasła świata. Wielu ludzi ciągle z nich korzysta, mimo ostrzeżeń ekspertów do spraw bezpieczeństwa.  Nie wiadomo, czy wśród poszkodowanych wyciekiem użytkowników byli Polacy. Zabawki z tej serii można kupić na Allegro, ale sprzedawcy informują, że producentem łudząco podobnych produktów jest inna firma. Niemniej jednak funkcje są te same. Warto więc być świadomym ryzyka.  Konsekwencje wycieku nie muszą być poważne. Owszem, akcje producenta spadły, zapewne zmniejszyło się też zaufanie klientów do firmy. Ale czy użytkownicy poniosą jakieś straty? Czarny scenariusz niekoniecznie musi się spełnić. Fakt, że nagrania wyciekły, rzeczywiście niepokoi. Trudno jednak wyoborazić sobie, żeby za pomocą zabawki przekazywane były jakieś tajemnice czy wyjątkowo prywatne treści.  O ile pluszowemu miśkowi nie przekazuje się poufnych informacji, to znacznie istotniejsze dane otrzymuje głosowy asystent czy nawet inteligentna lodówka. Ot, choćby lista zakupów - chcielibyście, żeby wasi sąsiedzi dzięki wyciekowi dowiedzieli się, ile butelek wina kupujecie? Nie chodzi o to, by z takich sprzętów rezygnować. Po prostu trzeba być świadomym tego, że nowoczesne urządzenia mają takie funkcje i ryzyko ewentualnego wycieku istnieje. W końcu są podłączone do sieci, tak jak komputery i smartfony, które przecież również bywają celem ataku.  Dlatego też lepiej korzystać z produktów sprawdzonych, oryginalnych, od producentów, do których mamy zaufanie. Wpadki zdarzają się nawet największym, jednak ryzyko jest wówczas mniejsze."
http://tech.wp.pl/wierza-nawet-w-najwieksze-historyczne-bzdury-i-pomagaja-szerzyc-prawde-6106264025584769a,"Wierzą nawet w największe historyczne bzdury. I pomagają szerzyć prawdę?  Wierzą, że fakty o Grunwaldzie były zatajane. Twierdzą, że świat nie chce słyszeć o największej bitwie w średniowieczu, którą wygrali Polacy. Dopisują Piłsudskiemu słowa, których nie powiedział. I bardzo dobrze - dzięki nim istnieje szansa na to, że więcej osób pozna prawdę. Bitwa na Psim Polu, kojarzysz? Nie? Oczywiście, że nie. O tym głośno się nie mówi, bo to niepoprawna politycznie historia. Największa bitwa średniowiecza, ale to Polak pokonał Niemca, więc trzeba przemilczeć. Z Grunwaldem było podobnie. To dzięki Sienkiewiczowi cokolwiek wiemy, inaczej fałszerze historii nie mówiliby i o tym wielkim zwycięstwie. Ale kto wie, co będzie za parę lat. Może i za Grunwald się wezmą? Nasze dzieci nic o tym nie usłyszą, tak jak dziś nie mówi się dużo o bitwie na Psim Polu. A była największa! Sam Gall Anonim o tym pisał.  Mniej więcej na takie wpisy czy “historyczne memy” natknąć  się można w internecie. Zwalczaniem kłamstw w sieci zajmuje się między innymi autorka facebookowego profilu “Historyczne bzdury”.  Rozprawia się z przeróżnymi mitami. O Psim Polu i pomijanym przez wieki Grunwaldzie:  O tym, że zabicie prezydenta Narutowicza to działanie Piłsudskiego, który wydał stosowny rozkaz. Albo o tym, że Polska zdobyła Kreml w bitwie:  Większość tego typu “mitów” wynika z niewiedzy. Ktoś coś źle usłyszał, przeczytał od kogoś, kto sam nie wiedział, ale zinterpretował tak, by mu pasowało. I się kręci, bo “zatajone fakty” brzmią sensacyjnie. Właśnie na tej zasadzie działają ""fake newsy"" - czyli nieprawdziwe informacje, wprowadzające w błąd. To nic, że są zmyślone. Ważne, że szokują.  Co gorsza, historia w internecie sprytnie wykorzystywana jest do ideologicznych celów, podobnie zresztą jak nieprawdziwe informacje na tematy polityczne. I tak dzięki memom można dowiedzieć się o polskim doskonałym samochodzie sprzed lat. Przestał być produkowany, bo rząd postanowił pomóc zagranicznym producentom, których pojazdy się nie sprzedawały. I “zabili własną markę, wspierając obcy kapitał”. Czy ich klony rządzą nami dzisiaj? - zastanawia się autor mema.  Po co kolportować nieprawdę? Bo idealnie wpisuje się w narrację o potędze Polski, która ma wrogów na całym świecie. To “oni” zabijają nasz potencjał. Nic dziwnego, że dzisiaj Unia Europejska nas nie lubi, skoro od lat państwa członkowskie rzucały nam kłody pod nogi.  Historia pomaga wyjaśnić spisek. I dlatego trzeba dopasować ją do “właściwej” wizji. Ale niektóre historyczne kłamstwa zaskakują z innego powodu. Jak to z “pogonieniem” Tuchaczewskiego przez Piłsudskiego:  Po co ktoś to wymyślił? Piłsudski miał mnóstwo ciekawych wypowiedzi, a szczególną popularność zdobywa ostatnio ta wymyślona.  Prawda nie jest ciekawa. Lepiej ją ubarwić, żeby pasowała do myślenia w stylu “tak mi się wydaje”. I właśnie dlatego Lemowi przypisuje się słowa o “idiotach w internecie”, a Kisielewskiemu o tym, że “jesteśmy w dupie i zaczynamy się w niej urządzać”. Mimo że wcale tego nie powiedział.  I co z tego, że ci panowie mieli wiele innych, prawdziwych świetnych powiedzeń. Trzeba je było najpierw wyszukać i sięgnąć do źródeł, a przecież prościej jest wymyślić.  Kreatywność kłamstw szokuje. A z drugiej strony nie dziwi, bo przecież właśnie taki jest internet. Fałszywe informacje co chwila są udostępniane przez tysiące osób na całym świecie. Kłamie się na temat polityków, na temat szczepionek, na temat katastrof, to dlaczego nie manipulować historią? Wszystko ma pasować do “naszego” światopoglądu.  Można zżymać się, że rośnie pokolenie, które wiedzę historyczną czerpie z memów czy filmów na YouTubie. Może i są podane w atrakcyjnej formie, ale nie zawsze przedstawiane są tam fakty. Tylko czy kiedyś rzeczywiście było lepiej?  Nie było, o czym przekonujemy się nawet dziś. Do księgarń trafiają książki “popularno-naukowe”, w których pełno jest półprawd, mitów czy nawet kłamstw. Na przykład sporą popularnością cieszą się publikacje o Imperium Lechitów – czyli Polsce, która miała powstać jeszcze w starożytności i zajmować całkiem spory kawałek Europy.  Zwolennicy tej teorii obecni są również w internecie, ale bardziej niepokojący powinien być fakt, że powstają książki na ten temat. Absurdalne, wyśmiewane przez historyków, niezgodne z faktami.  Tylko co z tego? Czytelnik przeczyta i ma dwa wyjścia: albo poszuka potwierdzenia, albo uwierzy na słowo.  Jasne, być może natknie się na krytyczną recenzję w prasie. Jednak minie więcej czasu, nim zasiana będzie wątpliwość. Co jest więc gorsze: zmyślony mem w internecie czy książki, które znaleźć można w księgarni, przez co wydają się wiarygodne?  Internet, ostatnio głównie przez fałszywe informacje, wydaje się świetnym miejscem do popularyzowania kłamstw. Jedna osoba wrzuca link, reszta udostępnia, zmyślona historia poszła w świat. Ale internet z bardzo szybko stworzonym kłamstwem pomaga równie szybko się rozprawić.  I właśnie dlatego to dobrze, że historyczne bzdury istnieją. Dzięki nim wreszcie istnieje szansa, że fakty dotrą do zainteresowanych. Nie jestem naiwny. Wiem, że nikomu nie chce się weryfikować źródeł, szukać kontrargumentów. I w internecie nie musi tego robić. Fakty same mogą pojawić się przed oczami, w komentarzu.  A już niedługo nieprawdziwe informacje będą od razu piętnowane. Facebook i Google chcą sygnalizować, że wiadomość jest kłamstwem. W takiej sytuacji im więcej historycznych bzdur, tym lepiej - internet pozwoli je zweryfikować.  Oczywiście wiem, że profile takie jak “Historyczne bzdury” czy “Mitologia współczesna” są znacznie mniej popularna niż te, które już w nazwie mówią o historii, o której nie usłyszymy w szkołach. Dzięki temu łatwiej przyciągają nieświadomych. Jednak i tak można dotrzeć do tych, którzy świadomie bądź nie, wierzą w kłamstwa. “Fake newsy” są problemem, ale wszyscy korzystający z sieci mają narzędzia, by z nimi walczyć."
http://tech.wp.pl/nieznajomy-prosi-cie-o-wyplacenie-pieniedzy-lepiej-tego-nie-rob-6106292411745409a,"Nieznajomy prosi cię o wypłacenie pieniędzy? Lepiej tego nie rób Na pierwszy rzut oka to oszustwo jest niegroźne, bo nie można stracić pieniędzy. Konsekwencje mogą być jednak bardzo poważne. Możesz zostać współsprawcą przestępstwa. Niektórzy otrzymali na Facebooku wiadomość od nieznajomej osoby. W niej nadawca prosi o wypłacenie pieniędzy z konta SkyCash, czyli wirtualnego portfela. “Potrzebujący” sam nie może tego zrobić, tłumacząc się, że jego konto nie zostało jeszcze zweryfikowane. A tylko takie konta mogą wypłacać gotówkę z bankomatu. Prosi więc o pomoc w wybraniu pieniędzy, oferując 110 zł za “usługę”. Kto jest na jego celowniku? Osoby, które ze SkyCash mogą korzystać - w wiadomości proszący sam przyznał, że napisał dlatego, że znalazł ""namiar"" w komentarzach na facebookowym profilu SkyCash.  Teoretycznie to atrakcyjna oferta. Nic się nie traci, a można tylko zyskać - wystarczy wypłacić gotówkę, która trafi na nasz rachunek bankowy, a potem spotkać się z osobą i osobiście przekazać pieniądze. Co w tym groźnego? O sprawie napisał portal niebezpiecznik.pl.  Przede wszystkim fakt, że nie wiemy, skąd pochodzi gotówka, którą mamy wypłacić. A to sprawia, że możemy zostać tak zwanym mułem, czyli osobą, która pomaga w legalny sposób wypłacić nielegalnie zdobyte środki. Nie można wykluczyć tego, że pieniądze zostały skradzione lub wyłudzone.  Dzięki temu, że trafiły na nasze konto, mogą zostać wypłacone. Ale po tym, jak je osobiście przekażemy, ślad się urwie. Czyli w rzeczywistości my będziemy ostatnią osobą, do której trafiły pieniądze… Oczywiście niewykluczone, że ktoś rzeczywiście ma problem i jest w trudnej sytuacji. Jeśli jednak jesteśmy proszeni o przelanie pieniędzy lub też wpłatę na konto - bądźmy czujni. I lepiej tego nie róbmy. Nawet jeżeli jest to osoba, którą dobrze znamy. Konto mogło zostać przejęte i o przysługę prosi nas oszust.  Przed tym oszustwem tak ostrzega policja:  ""Nie można ufać ofertom firm, które dają bardzo atrakcyjne zarobki przy minimalnym nakładzie pracy, np. wykonywanie przelewów w zamian za prowizje. To oszustwo prania pieniędzy, w którym stajemy się współsprawcą i możemy za to ponieść odpowiedzialność!(...) Ofiary nie zdają sobie sprawy, że uczestniczą w procesie tzw. prania pieniędzy, pochodzących z przestępstwa. Slangowo osoba zajmująca się przesyłaniem pieniędzy nazywa się money mule (muł pieniężny) - takie działanie w myśl przepisów polskiego prawa również jest karalne""."
http://tech.wp.pl/okradali-bankomaty-widelcem-zlodzieje-wyciagneli-4-mln-zlotych-6034840873297025a,"Okradali bankomaty widelcem. Złodzieje wyciągnęli 4 mln złotych Francuska policja poszukuje szajki złodziei, którzy - posługując się tylko widelcami - ukradli milion euro w gotówce. Jak to możliwe? Francuska policja poszukuje szajki złodziei, którzy posługując się tylko widelcami ukradli milion euro w gotówce. Jak to możliwe? W ciągu ostatnich kilku tygodni Rumuni przeprowadzali liczne transakcje z użyciem francuskich bankomatów. Najpierw, przy pomocy swoich kart bankomatowych, dokonywali legalnej wypłaty niewielkiej ilości gotówki, dokładnie w taki sam sposób jak każdy z nas robi to na co dzień. Jednak w momencie, gdy kieszeń podajnika gotówki bankomatu otwierała się, wsuwali do niej niewielki widelec z wygiętymi zębami. Następnie przeprowadzali drugą transakcję, na znacznie większą kwotę, jednak za każdym razem anulowali ją, aby nie doszła do skutku. Odliczone przez bankomat pieniądze przygotowane do wypłaty sprawnie wyciągali za pomocą widelca. W ten sposób ukradli aż milion euro. Jak wpadli? Sprytna sztuczka Rumunów nie umknęła kamerom CCTV. Uliczny monitoring uchwycił złodziei i zarejestrował cały proceder. Nagranie pozwoliło zrozumieć, w jaki sposób działają. Przestępcy przecież nie pozostawiali żadnych śladów po przeprowadzonych ""lewych"" transakcjach. Od strony banku, na pierwszy rzut oka, wszystko wyglądało w porządku –. w końcu „nielegalne transakcje” nie dochodziły do skutku i w systemie bankowym miały status anulowanych. Schwytano już czterech rabusiów, którzy dopuścili się kradzieży w miejscowości Le Havre. Policja szuka kolejnych dziesięciu członków „widelcowego”. gangu. Wszyscy są obywatelami Rumunii. Polska metoda Polscy złodzieje również mogą pochwalić się pomysłowością. Popularną swego czasu metodą okradania bankomatów w Polsce była próba wypłacenia kwoty maksymalnej, a następnie, po jej odliczeniu i przygotowaniu przez bankomat do wypłaty, wyciągniecie jedynie jej części –. pozostała kwota nadal tkwiła w szczelinie podajnika. Bankomaty są zaprogramowane w taki sposób, iż w przypadku niepodjęcia przez klienta wypłacanej gotówki, wciągają ją z powrotem do zasobnika, a transakcja zostaje unieważniona. W ten sposób złodziej wykradał kilkaset złotych, a po ""lewej"" transakcji nie było śladu. Ten proceder zmusił banki do instalowania kamer w bankomatach oraz wprowadzenia procedury przeliczania niepodjętej kwoty. Banki zmagają się z problemami identyfikacji rabusiów. Dlaczego? Jeszcze do niedawna wszystkie karty płatnicze były powiązane z konkretnym właścicielem i rachunkiem bankowym, stąd w przypadku dokonywania oszustw prywatną kartą, mogły łatwo zidentyfikować złodzieja. Wprowadzenie kart prepaidowych dało przestępcom anonimowość, z czym banki muszą sobie teraz radzić innymi metodami. sw/jg/sw"
http://tech.wp.pl/czy-bankomaty-sa-bezpieczne-jak-i-dlaczego-cyberprzestepcy-moga-je-kontrolowac-6034856322925697a,"Czy bankomaty są bezpieczne? Jak i dlaczego cyberprzestępcy mogą je kontrolować Do niemal każdego bankomatu na świecie można uzyskać nielegalny dostęp i wypłacić z niego pieniądze - z pomocą szkodliwego oprogramowania lub bez. Z badania przeprowadzonego przez ekspertów z Kaspersky Lab wynika, że jest to możliwe ze względu na powszechne stosowanie przestarzałego i niezabezpieczonego oprogramowania, błędy w konfiguracji sieci oraz brak fizycznego zabezpieczenia krytycznych części bankomatu. Mówiąc wprost - są sposoby, aby bez problemu wyczyścić nasze konto z pieniędzy. Przez wiele lat największym zagrożeniem dla klientów i właścicieli bankomatów były tzw. skimmery –. specjalne urządzenia przyczepiane do bankomatu w celu kradzieży danych z paska magnetycznego karty bankowej. Jednak wraz z ewolucją szkodliwych technik bankomaty stanęły wobec większego zagrożenia. W 2014 r. eksperci wykryli zagrożenie Tyupkin – jeden z pierwszych powszechnie znanych przykładów szkodliwego oprogramowania atakującego bankomaty, natomiast w 2015 r. zidentyfikowali gang Carbanak, który potrafił między innymi opróżniać bankomaty poprzez włamywanie się do infrastruktury bankowej. Oba ataki były możliwe dzięki wykorzystaniu kilku powszechnie występujących słabych punktów w technologii bankomatów i obsługującej je infrastrukturze. Niestety jest to jedynie wierzchołek góry lodowej. W celu zidentyfikowania wszystkich problemów dotyczących bezpieczeństwa bankomatów eksperci przeprowadzili badanie. Zrobili to w oparciu o śledztwo, obejmujące rzeczywiste ataki i wyniki oceny bezpieczeństwa bankomatów dla kilku międzynarodowych banków. W badaniu eksperci wykazali, że ataki na bankomaty przy użyciu szkodliwego oprogramowania są możliwe z powodu kilku problemów dot. bezpieczeństwa. Pierwszy polega na tym, że wszystkie bankomaty to komputery działające pod kontrolą bardzo starych wersji systemów operacyjnych, takich jak Windows XP. To czyni je podatnymi na infekcje przy użyciu szkodliwego oprogramowania tworzonego z myślą o komputerach oraz na ataki za pośrednictwem exploitów (zagrożeń wykorzystujących luki w systemach i zainstalowanym oprogramowaniu). W większości przypadków oprogramowanie, które umożliwia komputerowi w bankomacie interakcję z infrastrukturą bankową i urządzeniami sprzętowymi, a także przetwarzanie gotówki oraz kart płatniczych, opiera się na standardzie XFS. Jest to stara i pozbawiona solidnych zabezpieczeń specyfikacja technologiczna, opracowana w celu standaryzacji oprogramowania bankomatów, aby mogło ono funkcjonować na dowolnym sprzęcie –. niezależnie od producenta. Jeśli szkodliwe oprogramowanie zdoła zainfekować 
bankomat, zyska niemal nieograniczone możliwości pod względem kontroli nad tym urządzeniem: będzie mogło przejąć panel do wpisywania kodów PIN oraz czytnik kart lub po prostu wypłacić pieniądze znajdujące się w bankomacie na polecenie atakującego.
W wielu przypadkach zaobserwowanych przez badaczy z Kaspersky, przestępcy nie muszą wykorzystywać szkodliwego oprogramowania, aby zainfekować bankomat lub sieć banku, z którą to urządzenie się łączy. Wszystkiemu winny jest brak zabezpieczeń fizycznych samych bankomatów. Bardzo często są one konstruowane i instalowane w sposób umożliwiający osobie trzeciej łatwy dostęp do znajdującego się wewnątrz komputera lub kabla sieciowego, łączącego maszynę z internetem. Uzyskując nawet częściowy dostęp fizyczny do bankomatu, przestępcy mogą potencjalnie: • zainstalować wewnątrz bankomatu specjalnie zaprogramowany mikrokomputer (tzw. czarną skrzynkę), który pozwoli przestępcom na uzyskiwanie zdalnego dostępu do bankomatu,
• podłączyć bankomat do sfałszowanego centrum przetwarzania informacji finansowych. Po przełączeniu bankomatu do fałszywego centrum przetwarzania osoby atakujące mogą wydać dowolne polecenie, a urządzenie posłusznie je zrealizuje. Komunikacja między bankomatami a centrum przetwarzania może być chroniona na różne sposoby, na przykład przy użyciu połączenia VPN, szyfrowania SSL/TLS, zapory sieciowej lub uwierzytelnienia na podstawie adresu MAC. Niestety środki te nie są często stosowane lub są źle skonfigurowane, co jeszcze bardziej zwiększa podatność bankomatu na ataki. W efekcie przestępcy nie muszą manipulować sprzętem, wykorzystują jedynie brak zabezpieczeń w komunikacji sieciowej między bankomatem a infrastrukturą bankową. - Wyniki badania pokazują, że chociaż producenci próbują obecnie tworzyć bankomaty z mocnymi funkcjami bezpieczeństwa, wiele banków nadal wykorzystuje stare niezabezpieczone modele, które nie są gotowe na odpieranie ataków cyberprzestępców. Konsekwencje są bardzo poważne –. straty finansowe banków oraz ich klientów. Według nas, pokutuje tu błędne przekonanie, że cyberprzestępców interesują tylko ataki na bankowość internetową. Owszem, są zainteresowani takimi atakami, ale w coraz większym stopniu dostrzegają korzyści wykorzystywania luk w zabezpieczeniach bankomatów, ponieważ bezpośrednie ataki na takie urządzenia znacznie skracają drogę do rzeczywistych pieniędzy – powiedziała Olga Koczetowa, ekspert ds. bezpieczeństwa IT z działu testów Kaspersky Lab. Zobacz także - Eksplozja w Gdańsku. Złodzieje wysadzili bankomat:"
http://tech.wp.pl/hakerzy-przejmuja-kontrole-nad-bankomatami-i-kaza-wyplacac-pieniadze-do-atakow-doszlo-rowniez-w-polsce-6061399644168833a,"Hakerzy przejmują kontrolę nad bankomatami i każą wypłacać pieniądze. Do ataków doszło również w Polsce Eksperci do spraw bezpieczeństwa informują, że do tego typu ataków dochodzi coraz częściej na terenie Europy. Hakerzy mogą wypłacać gotówkę zdalnie, bez bezpośredniego włamywania się do bankomatów.  Przejmowanie kontroli nad bankomatem i zmuszanie go do wypłacania pieniędzy nie jest niczym nowym. Maszyny służące do wypłacania pieniędzy są tak naprawdę komputerami, a to oznacza, że hakerzy mogą się do nich włamać. Wystarczy specjalne oprogramowanie, malutki komputerek Raspberry Pi z adapterem WiFi i baterią, by w ten sposób włamać się do bankomatowego systemu. Komputerowe części bankomatu są bardzo słabo zabezpieczone, więc dla przestępców furtka jest otwarta.  Jak widać, ten sposób na wypłacenie gotówki może i jest skuteczny, ale z punktu widzenia przestępców - wymagający i bardzo ryzykowny, wszak osoby próbujące dostać się do wnętrza bankomatu łatwo zauważyć i wezwać służby. Na dodatek bankomaty są obserwowane, więc o wpadkę nietrudno.  Eksperci do spraw bezpieczeństwa z Group IB donoszą, że coraz częściej przestępcy włamują się do bankomatów zdalnie. Nie muszą do nich podchodzić, nie muszą korzystać z dodatkowych sprzętów. Jak więc przejmują nad nimi kontrolę? Przez internet, za pomocą złośliwego oprogramowania. Wgrywając do systemu bankowego wirusa hakerzy mogą zdalnie wydawać polecenia zainfekowanym bankomatom. Na przykład takie, by te o określonej godzinie wypłaciły całą posiadaną gotówkę, którą odbierają podstawione osoby. Według Reutersa do takich ataków doszło już na terenie m.in. Rosji, Holandii, Hiszpanii, Wielkiej Brytanii czy Polski.  Metoda jest dla banków szczególnie niebezpieczna, bo kontrolę można przejąć nad wieloma maszynami w tym samym czasie, w różnych częściach świata. Eksperci podejrzewają, że do takich ataków będzie dochodziło częściej, a sprawców bardzo trudno złapać."
http://tech.wp.pl/masz-pirackiego-windowsa-jestes-na-celowniku-oszustow-6105886650905217a,"Masz pirackiego Windowsa? Jesteś na celowniku oszustów Korzystasz z pirackiego oprogramowania? Oszuści chcą, żebyś za to zapłacił. Ale nie twórcom, tylko im.  Zazwyczaj ofiarami SMS-ów premium są osoby, które chciały wziąć udział w konkursie z atrakcyjnymi nagrodami. Wysyłały więc SMS pod numer znaleziony na fikcyjnej stronie stworzonej przez oszustów. Zamiast nagrody była jednak tylko strata pieniędzy. Teraz na podobne oszustwo nabrać mają się… piraci. Czyli osoby korzystające z nielegalnego oprogramowania.  Portal zaufanatrzeciastrona.pl napisał o nowym sposobie cyberprzestępców. Oszuści zostawiają w internetowych komentarzach linki prowadzące do strony, z której rzekomo pobrać można aktywatory do Windowsa. Czyli pliki pozwalające “zmienić” nielegalny system w legalny. Takie linki znaleźć można na przykład w serwisie Youtube pod filmem promującym jedną z metod aktywowania Windowsa.  Program jest sprytnie wykonany. Odpalająca go ofiara ma wrażenie, że rzeczywiście aktywuje swój nielegalny system. Tymczasem po “instalacji” przenoszona jest na stronę wyłudzającą pieniądze. Trzeba wysłać SMS na podany numer, a otrzymany kod wpisać w ramkę. Niby tylko w ten sposób otrzyma się “klucz aktywacyjny”.  Rzecz jasna żadnego klucza aktywacyjnego nie ma. Wydaje się za to 30 zł - bo właśnie tyle kosztuje SMS premium.  Co ciekawe, podobne fałszywe programy udają instalatory pirackich gier. Piratowi wydaje się, że ściąga nielegalną kopię gry. Pobiera jednak aplikację, która przeniesie go na stronę służącą do wyłudzania pieniędzy. Chcesz zagrać? Wyślij SMS - sugerują oszuści.  Jak zauważył serwis zaufanatrzeciastrona.pl, przekręt cieszy się sporą popularnością. Tylko w poniedziałek plik był uruchomiony ponad 100 razy!  Oszuści “wkręcający” piratów wiedzą, że są bezpieczni. W końcu ofiara oszustwa raczej nie zgłosi się na policję. Musiałaby się wówczas przyznać, że chciała ściągnąć nielegalne oprogramowanie.  Piraci mają więc nauczkę - nie warto szukać innych rozwiązań, lepiej korzystać z legalnych sposobów. Szkoda tylko, że na tej lekcji zarabiają cyberoszuści."
http://tech.wp.pl/praktyczne-gadzety-przydatne-w-grillowaniu-6108788146116225a,"Praktyczne gadżety przydatne w grillowaniu Czas na grilla. Jeśli znudziły się wam już kiełbaski z rusztu, mamy dziś dla was sposób na pizzę z grilla, robota, który wyczyści ruszt i inne ciekawostki do zastosowania przy pieczeniu na ogniu. Praktyczne gadżety do grillowania pokazuje dziennikarz technologiczny Zbyszek Urbański."
http://tech.wp.pl/gadzety-do-kreatywnych-zabaw-z-dzieckiem-6103085703058049a,"Gadżety do kreatywnych zabaw z dzieckiem Czy pamiętasz, jak w dzieciństwie bawiłeś się razem z tatą? Czy robiliście wspólnie papierowe samoloty lub udawaliście bohaterów dobranocek? Jeśli tak, to jesteś prawdziwym szczęściarzem. Teraz ty jesteś ojcem. Najlepszym prezentem, jaki możesz podarować dziecku jest czas, jaki spędzicie razem. Zadbaj o to, aby ten czas był naprawdę wyjątkowy. Zamiast kupować maluchowi kolejny samochód lub lalkę, zafunduj dziecku i sobie zabawki, dzięki którym będziecie mogli wspólnie urządzać twórcze i ciekawe zabawy. Niech wasze wspólne chwile pozostaną w jego pamięci na długie lata jako barwne i niezwykłe przygody. Długopis 3D, czyli jak twórczo bawić się z dzieckiem Zapewne pamiętasz polski serial animowany „Zaczarowany ołówek” o przygodach chłopca imieniem Piotrek. Bohater kreskówki miał magiczną kredkę. Wszystko, co narysował, natychmiast się materializowało. Być może jako maluch marzyłeś o takim ołówku i zastanawiałeś się, co byś przy jego pomocy stworzył. Dziś to marzenie jest w zasięgu twojej ręki: możesz sprawić swojemu dziecku gadżet przypominający magiczną kredkę rodem z dawnej dobranocki. Długopis 3D Doodler pozwala rysować trójwymiarowe kształty i konstrukcje. Ty i twoje dziecko możecie przy jego pomocy tworzyć fantastyczne budowle, zwierzaki i postacie. Kolorowe wkłady do długopisu dodatkowo urozmaicają zabawę tym niezwykłym gadżetem dla dzieci. W zestawie znajdziecie szablony do przykładowych projektów, jakie możecie wykreować dzięki magicznemu pisakowi. Przydadzą się wam na początku przygody z waszym zaczarowanym ołówkiem. Z czasem zaczniecie realizować własne pomysły, a jedynym co może was ograniczać, będzie wasza wyobraźnia.  Łódka – zabawka idealna dla małych i dużych dzieci Czy pamiętasz, jak w dzieciństwie robiłeś łódki z papieru? Twoje własne żaglówki i okręty przemierzały potem oceany kałuż lub toczyły bity morskie w wannie. Niestety ich żywot był krótki. Gdy tylko papier przemakał, okręty szły na dno, a tobie nie pozostawało nic innego, jak budować nową flotę. Dziś, razem z twoim dzieckiem, możesz urządzić sobie dużo lepszą zabawę. PowerUp Boat to gotowa do własnoręcznego wykonania, trwała i wodoodporna łódeczka origami z własnym, małym pędnikiem. Zabawka może zatem sama poruszać się po powierzchni wody. Co bardzo ważne: silniczek jest uruchamiany ręcznie i nie potrzebuje baterii ani elektrycznego ładowania. Dzięki temu zabawka jest bezpieczna dla maluchów. W zestawie znajduje się także kotwica oraz figurka pirata. PowerUp Boat to wymarzona zabawka dla ojca i dziecka, którzy chcą wspólnie przeżywać morskie przygody w basenie lub w wannie. Dron – gadżet dla mężczyzn i zabawka dla dziecka Puszczanie latawców z pewnością wspominasz jako wspaniałą, ale też wymagającą rozrywkę. Samo stworzenie konstrukcji, która była w stanie wznieść się w powietrze stanowiło nie lada wyczyn. Warto jednak było trochę się potrudzić, aby choć na chwilę spełnić swoje marzenie o podniebnych lotach. Dziś możesz kupić latające gadżety, które pozostawią daleko w tyle tradycyjne latawce. Dron – zabawka to dobry sposób na urozmaicenie czasu, jaki spędzasz z dzieckiem. Sama zabawa w sterowanie latającym gadżetem to dopiero początek. Zainstalowana na dronie kamerka otwiera przed wami całą masę możliwości, jeśli chodzi o naprawdę twórcze i ciekawe zabawy. Możecie pobawić się w fotograficzne polowanie na zwierzęta lub wspólnie udawać szpiegów i sprawdzić, co kryje się na dachu waszej działki. Inne opcje, dla bardziej zaawansowanych, to coraz popularniejsze wyścigi dronów lub nauka podniebnych akrobacji. Gdy ty i twoje dziecko połkniecie przysłowiowego bakcyla, to możecie wspólnie uczestniczyć w wydarzeniach dla droniarzy.  Robot zabawka – gadżet dla dzieci i ich kreatywnych rodziców Kto nie marzył w dzieciństwie o tym, aby mieć na swoje rozkazy prawdziwego robota? Być może posiadałeś zabawkę w kształcie mechanicznego androida. Może nawet był to gadżet na baterie, który potrafił wydawać dźwięki lub wykonywać proste czynności. Na tym jednak kończyła się zabawa. Dziś możesz pójść o krok dalej i zafundować dziecku i sobie robota JIMU. Zestaw JIMU składa się z jednostki sterującej, kilku silniczków oraz klocków, pozwalających na zbudowanie robota w różnych kształtach i o różnym sposobie poruszania. Robota można programować na kilka sposobów oraz zdalnie sterować jego ruchem. Każdy komplet pozwala nie tylko na budowę robota w formach proponowanych przez producenta, lecz także na nieograniczoną realizację własnych projektów. Dodatkową atrakcję stanowi dostęp do platformy społecznościowej. Dzięki niemu możecie dzielić się materiałami video prezentującymi wyczyny wykonanego i sterowanego przez was robota. Artykuł powstał we współpracy z Pryme."
http://tech.wp.pl/za-duzo-tych-ladowarek-6100325317428353a,"Za dużo tych ładowarek  Idź na obiad, zapomnij portfela, bo jest podpięty do ładowarki.  To prawdziwa historia. Testuję nowy portfel (tak, to te czasy, kiedy dziennikarze technologiczni testują portfele). Otóż portfel można podłączyć przez Bluetooth do smartfona i z poziomu aplikacji sprawdzać, gdzie jest. Ale zanim na dobre zacznie się z niego korzystać, trzeba go oczywiście naładować.  I tu pojawia się problem.  Autentycznie podłączyłam portfel do ładowarki, po czym poszłam na obiad i zamiast jedzenia najadłam się wstydu przy kasie. Powiecie – moja wina. I będziecie mieć rację. Ale siła przyzwyczajenia jest wielka, a portfel przecież zawsze był w torebce. Zawsze, bo wyrobiłam sobie nawyk „wyciągam – płacę – chowam w to samo miejsce”.   Rozglądam się dookoła i zdecydowanie zbyt wiele urządzeń zbyt często domaga się ode mnie dostępu do prądu. O ładowaniu smartfonu i papierosa pamiętam – w końcu są mi niezbędne. Czytnik książek ładuję raz na miesiąc, więc jest prawie bezobsługowy. Ale już tablet czy zegarek leżą rozładowane – znajdują się zbyt nisko na liście priorytetów. Dobrze, że nie mam bezprzewodowych słuchawek na bluetooth... Powiecie, że to problem pierwszego świata. I znów będziecie mieć rację, ale wszyscy w tym „pierwszym świecie” żyjemy. Wszyscy mamy zbyt wiele urządzeń, które zbyt często domagają się dostępu do prądu. Na szczęście producenci elektroniki o tym wiedzą. Jednym z rozwiązań ma być bezprzewodowe ładowanie. Intel ma już nawet gotową propozycję - to misa, do której mielibyśmy wkładać elektronikę - np. na noc - a rano zakładać już w pełni naładowaną. Taką samą opcję, ale wykorzystującą stolik z powierzchnią indukcyjną zaproponowała IKEA. I wszystko pięknie, tylko zdecydowanie zbyt mało urządzeń obsługuje teraz opcję bezprzewodowego ładowania.  Dużo ciekawsze i bardziej praktyczne rozwiązanie jeszcze nie trafiło na rynek komercyjny. Ale gdy trafi, będzie mogło rozwiązać wszystkie problemy naszych energożernych urządzeń. Otóż naukowcy z Uniwersytetu Waszygntona opracowali ""power over Wi-Fi"". Rozwiązanie to - dużym w uproszczeniu - polega na tym, że router zamieniany jest w urządzenie, które transmituje WiFi i jednocześnie przekształca je w energię. Urządzenia nie trzeba nigdzie podpinać kablem - tak jak nie trzeba, żeby korzystać z bezprzewodowego internetu. Rozwiązanie to ma już dwa lata, ale wciąż nie wchodzi do komercyjnego użytku. Amerykańska Federalna Komisja Łączności nałożyła ograniczenia na dystrybucję mocy przez routery (może ona wynosić zaledwie 1 wat), więc ładowanie jest wolne i może odbywać się w promieniu 9 metrów od routera.  Innym rozwiązaniem byłaby rezygnacja ze wszystkich urządzeń, które do prądu podpięte być nie muszą, jak ten nieszczęsny portfel. Ale jeśli spojrzymy na trendy i na to, jak wielką chrapkę mają producenci na rozpropagowanie Internetu Rzeczy, to szybko zobaczymy, że to się nie wydarzy. Coraz więcej urządzęń codziennego użytku będzie energożernych. Co jest świetną wiadomością dla producentów power banków, gorszą dla nas."
http://tech.wp.pl/na-swiecie-dziwia-sie-ze-w-polsce-ten-sprzet-sie-nie-sprzedaje-6098150493779073a,"Na świecie dziwią się, że w Polsce ten sprzęt się nie sprzedaje Myślenie rodem z lat 90. - “komputer się opłaca, bo jest do nauki i do zabawy!” - poniekąd pokutuje w nas do dziś. Jak ktoś ma komórkę, to jest bogaty. Jak ktoś kupuje konsolę, to marnuje pieniądze na rozrywkę. Niestety z powodu niższych niż na Zachodzie zarobków uciekła nam radość z kupowania nowości i świadomość, że gadżet wcale nie jest wyznacznikiem bogactwa.  W piątek 3 marca swoją premierę miała nowa konsola Nintendo - Switch. O ile pojawienie się sprzętu na świecie wzbudziło wiele emocji, tak w Polsce premiera potraktowana została jako ciekawostka. Świadczą o tym nie tylko lekko ironiczne wpisy w mediach społecznościowych - “Nintendo nikogo!” - ale i fakt, że w sklepach Switch wciąż znajduje się na półkach i po konsolę nie ustawiają się kolejki. A tak było przy okazji premiery PlayStation 4: Na Reddicie, gdzie pokazano zdjęcie polskiego sklepu i półkę pełną switchów, wywiązała się dyskusja, dlaczego Polacy nie rzucili się na premierowy sprzęt Nintendo. Bardzo często padały odpowiedzi naszych rodaków, którzy tłumaczyli się, że po prostu zarabiamy za mało, by kupować intrygujący, ale jednak mało praktyczny gadżet. Dla Amerykanina 300-400 dolarów to nic, dla nas 1400 zł to wydatek, który należy dokładnie przemyśleć. Bolesna prawda jest taka, że na rozrywkę aż tak bardzo pozwolić sobie nie możemy. Oczywiście pojawiły się też komentarze, że Nintendo Switch kupować się po prostu nie opłaca. Jesteśmy rozsądni, bo nie rzucamy się na zabawkę tylko dlatego, że jest nowa.  Lubimy racjonalizować zakupy. Gadżet nie może być tylko gadżetem, musi pełnić jakąś funkcję. Android jest lepszy, bo daje swobodę - tłumaczą się kupujący telefony z tym systemem, a raczej trochę poniżają tych, którzy wybrali ""jabłko"". Skoro na coś wydajemy pieniądze, to musi mieć to sens. Tak było zawsze. Polska jest krajem pecetów, bo kupno komputera w latach 90. było bardziej “opłacalne” - to nie tylko narzędzie do rozrywki, ale i nauki, mówiono. PSX podbiło nasze serca, bo konsolę dało się przerobić i uruchamiać pirackie kopie. Oczywiście dzisiaj większa popularność PlayStation nie ma nic wspólnego z “piratami”, a wynika raczej z mocnej promocji polskiego oddziału Sony i bierności Microsoftu oraz Nintendo, to podwaliny sukcesu leżą właśnie w tej “opłacalności”. Dziś może i zarabiamy nieco więcej, ale nadal nie możemy pozwolić sobie na to, by kupować sprzęty do grania ot tak sobie. Dla jednej gry nie kupimy konsoli - można tłumaczyć to rozsądkiem, ale przecież gdyby było nas stać na przyjemności, to wiele sprzętów w Polsce cieszyłoby się większą popularnością. A tak musimy wybierać. Lub jak kto woli: “kierować się rozsądkiem”.  Ocenianie jakości życia społeczeństwa danego kraju na podstawie popytu na gadżety wydaje się absurdalne, ale przecież do takich wniosków dochodzi się u nas bardzo często. W końcu nie przez przypadek w Polsce sprzęty Apple''a traktowane są przez wielu stereotypowo: jako symbol pewnego statusu albo dążenia do niego. Urządzenie, które sprzedaje się  na całym świecie w milionach sztuk i jest bardzo powszechne, u nas często uznawane jest za gadżet dla tych, którzy lubią się wywyższać.  O tym, że smartfon może być symbolem statusu, świadczy przykład uchodźców. Gdy imigranci masowo zaczęli napływać do Europy, przeciwnicy ich przyjmowania wrzucali do internetu zdjęcia pokazujące uchodźców korzystających z internetu czy ładujących urządzenia elektroniczne.  Jak to? Mają smartfony? Przecież to tylko zabawki dla bogatych! A skoro oni mają, to wcale nie cierpią wojny w swoim kraju, są elitą. Brzmi to absurdalnie, ale takie komentarze się pojawiały. Zapomnieliśmy, że współczesne urządzenia wcale nie są dla nielicznych. Jednak przez nasze ""ekonomiczne"" podejście oceniamy je trochę inaczej."
http://tech.wp.pl/gogle-vr-mialy-byc-rewolucja-jak-sie-sprzedaja-6095713444971649a,"Gogle VR miały być rewolucją. Jak się sprzedają? Sony nie spodziewało się tak dobrej sprzedaży gogli VR, PlayStation VR. Ale czy rzeczywiście możemy stwierdzić, że wirtualna rzeczywistość już jest sukcesem? Odpowiedź nie jest łatwa.  Sony poinformowało, że ich gogle VR sprzedały się w liczbie ponad 915 tysięcy egzemplarzy. Niestety to jedyne oficjalne dane, jakie pochodzą od giganta działającego w branży VR - zarówno Oculus jak i HTC milczą na temat sprzedaży swoich urządzeń. Mamy jednak nieoficjalne liczby, według których Oculus Rift trafił do około 240 tysięcy użytkowników, a HTC Vive do około 420 tysięcy.  Na pierwszy rzut oka mamy do czynienia z olbrzymią przewagą Sony. Sęk w tym, że takie porównania są bardzo niesprawiedliwe. Po pierwsze - PSVR to jednak najsłabsze technicznie gogle VR z tego grona, po drugie -  znacznie tańsze niż konkurencja. Za PSVR zapłacić trzeba około 1700 zł, za Oculus Rift ponad 3500 zł, a za HTC Vive nawet 5000 zł! Na dodatek PSVR działają na urządzeniu, którego nie trzeba modyfikować, by spełniało wymagania sprzętowe wirtualnej rzeczywistości. PlayStation 4 od razu gotowe jest do współpracy z VR, czego nie da się powiedzieć o wielu komputerach, do których podpina się Oculus Rift czy HTC Vive.  PlayStation VR jest więc bardziej przystępne, dlatego też na entuzjastyczne komentarze na temat sprzedaży można patrzeć z dystansem. Biorąc pod uwagę liczbę PS4 na rynku - ponad 50 mln! - należałoby raczej pochwalić resztę stawki, że aż tak bardzo nie odstaje. Trzeba jednak przyznać, że PSVR jest znacznie krócej na rynku niż konkurenci, więc zbliżenie się do miliona sprzedanych egzemplarzy od października powinno robić wrażenie. Jednoznaczna ocena nie jest łatwa.  Wątpliwości w ocenie komercyjnego sukcesu gogli VR jest więcej. Mamy przecież mnóstwo tanich, prostych gogli VR. Jest też Samsung Gear VR, który trafił do ponad 5 mln właścicieli smartfonów Samsunga. Ale tu jest haczyk - by móc korzystać z akurat tych gogli, trzeba mieć drogą słuchawkę od tego producenta. Same gogle może i są tanie, ale telefon już nie. Wynik jest więc raczej zasługą zainteresowania smartfonem, a gogle są tu tylko dodatkiem.  Ocena, czy gogle VR sprzedają się dobrze czy źle, jest trudna - by nie powiedzieć: bezsensowna - właśnie z powodu różnorodności. Gogle od Sony różnią się od tych od Oculusa czy HTC, jeszcze inne są te dostępne na smartfonach. Na jakiej podstawie je oceniać i porównywać? Gdzie jest wspólny mianownik? To różniące się od siebie sprzęty, z których korzytają użytkownicy różnych platform. Mówienie o sprzedaży pod kątem ""lepiej"" czy ""gorzej"" jest po prostu niemożliwe.   Warto jednak spojrzeć, jak sprzedawały się urządzenia, które miały być rewolucyjne i podobnie jak wirtualnej rzeczywistości, wróżono im duży komercyjny sukces. Sama technologia VR przez krytyków często porównywana jest do Kinecta czy PlayStation Move - kontrolerów ruchu, które budziły wiele emocji, ale bardzo szybko graczom się znudziły.  Tyle że pod względem sprzedaży w pierwszych miesiącach PlayStation VR do Kinecta nawet się nie zbliża. Gadżet od Microsoftu w dwa miesiące od premiery sprzedał się w liczbie ośmiu milionów egzemplarzy, bijąc przy tym rekord Guinnessa w kategorii “najszybciej sprzedające się urządzenie komercyjne w historii”.  Nawet inteligentne zegarki wystartowały całkiem nieźle - choć rynek zdominowało Apple - ale potem sprzedaż się zatrzymała. Owszem, trudno jest zestawiać wyniki sprzedaży, bo to zupełnie inne urządzenia, które na dodatek nie kosztowały nigdy tyle samo. W tym porównaniu istotne jest coś innego: przechwałki przechwałkami, ale wyniki sprzedaży w pierwszych miesiącach… nie mają żadnego znaczenia.  Wirtualna rzeczywistość musi mieć to, czego zabrakło i kontrolerom ruchu, i inteligentnym zegarkom - czyli treści, które będą przyciągały i nie pozwolą o sprzęcie zapomnieć. Ale pośpiech wcale nie jest niezbędny - trzeba pamiętać, że to dopiero początek rewolucji. Wirtualna rzeczywistość wciąż raczkuje. Za jakiś czas dostaniemy kolejne, ulepszone wersje tych urządzeń. Z lepszą rozdzielczością, większym kątem widzenia, bez kabli. Można podejrzewać, że nawet gdyby sprzedaż gogli VR była mniejsza niż obecnie, to nikt by się tym nie załamał. Najważniejsze ma dopiero nadejść.  Zobacz też:Albo wolność, albo nic, czyli jak millenialsi zmieniają świat"
http://tech.wp.pl/htc-vive-jakie-wrazenia-daje-rzeczywistosc-wirtualna-6062402455442561a,"HTC Vive - jakie wrażenia daje rzeczywistość wirtualna? Sprowadziliśmy do redakcji HTC Vive - najbardziej zaawansowane urządzenie do rzeczywistości wirtualnej. I daliśmy je przymierzyć wszystkim chętnym - także tym, którzy po raz pierwszy sprawdzali, czym jest ten cały VR. A wrażenia? Zobaczcie, co pracownicy Wirtualnej Polski mówią po zabawie z HTC Vive.  Czym jest rzeczywistość wirtualna (VR)? Zakładamy na głowę specjalne gogle, uruchamiamy wybraną aplikację i... nagle jesteśmy w innym świecie. W przypadku HTC Vive gogle podłączone są do bardzo wydajnego komputera, a dzięki temu jakość obrazu i jego płynność pozwala nam uwierzyć, że faktycznie znajdujemy się na powierzchni Marsa, na plaży albo w statku kosmicznym. Gdy gogle są już na głowie, można się do woli rozglądać, wchodzić w interakcję ze światem wirtualnym, przechadzać się po nim, podnosić i odrzucać przedmoty i wcielać się w bohatera gry. Albo po prostu iść na zakupy w wirtualnej galerii handlowej.  HTC Vive jest najlepszym obecnie na rynku zestawem do VR. A to dlatego, że jako jedyny pozwala poruszać się wewnątrz wykreowanego świata. Chcesz podejść do burty statku? Podchodzisz. I nie trzeba używać do tego pada, ale własnych nóg. To dzięki temu wrażenia są dużo bardziej wiarygodne, niż w przypadku innych zestawów.  Ale z jakością w parze idzie też wysoka cena. Za HTC Vive trzeba zapłacić między 4 000 zł a 5 412 zł."
http://tech.wp.pl/google-pixel-google-daydream-google-home-nowosci-z-konferencji-google-6046198762919041a,"Google Pixel, Google Daydream, Google Home - nowości z konferencji Google Google Pixel to bez wątpienia najważniejsza zapowiedź wczorajszej konferencji Google. Nowością będą nie tylko smartfony, ale też platforma do wirtualnej rzeczywistości. Ciekawie prezentuje się coraz mądrzejszy głosowy asystent, z którego jednak w Polsce nie skorzystamy. Mamy czego żałować, bo aparat w Google Pixel zdobył 89 punktów w DXO Mobile Mark. Żaden smartfon na rynku nie osiągnął takiego rezultatu - według ekspertów Pixel robi najlepsze zdjęcia. Do nowego smartfona stworzonego przez Google zachęca też wbudowany asystent głosowy. Można z niego korzystać teraz -  co zresztą polecamy - ale za pomocą aplikacji, a konkretnie komunikatora Google Allo. W Pixelach będzie inaczej - asystent będzie cały czas pod ręką, bez względu na to, z jakiego programu korzystamy. Jak to działa? Na przykład da się zarezerwować stolik w restauracji, która została polecona w SMS-ie czy sprawdzić repertuar teatru, któremu zrobiło się wcześniej zdjęcie. Asystent rozumie kontekst. Rzecz jasna tylko jeśli mówi się do niego w języku angielskim. Użytkownicy Google Pixel będą mieli nielimitowany dostęp do Google Photos - usługa pomieści dowolną liczbę zdjęć i filmów, nawet tych w wysokiej rozdzielczości. Google kusi również automatyczną aktualizacją. Wgrywanie nowych wersji systemu będzie odbywało się bez udziału użytkownika, pobierało i instalowało w tle. Gdy uruchomimy smartfon ponownie, wszystko będzie gotowe. Wrażenie robi bateria - po 15 minutach ładowania Google Pixel może pracować przez kolejne siedem godzin.  Planujecie przesiadkę? Google ją ułatwi. Za pomocą specjalnego kabelka przeniesie wszystkie dane z poprzedniego urządzenia. Nawet wiadomości z iMessage! Ta sprytna funkcja pokazuje, że Google jest pewne siebie i wie, że będziecie chcieli korzystać ze smartfonów Pixel. Cóż, szkoda, że w Polsce nie będzie to takie łatwe... Google Pixel to też pierwszy smartfon wspierający  platformę Daydream  połączy się z goglami. Szybkie i wygodne, działa bez podłączania i wkładania w odpowiedni otwór. Daydream View to też nowy kontroler, przypominający małego pilota od wieży. Google chwali się, że ich urządzenie sterujące jest bardzo dokładne, więc za jego pomocą w wirtualnym świecie będziemy mogli rysować lub nawet się podpisać. Gogle Daydream View kosztować będą 7. dolarów, pojawią się w listopadzie. Google zapowiedziało też nowe treści dla wirtualnej rzeczywistości. Na platformie Daydream działać będzie YouTube, Google Street View czy Google Photos. Na Daydream pojawi się również Netflix czy Hulu.  O tych sprzętach plotkowało się już wcześniej. Google WiFi to router, którym będzie można sterować za pomocą aplikacji. Chromecast Ultra to nowa wersja odtwarzacza, tym razem obsługująca treści w rozdzielczości 4K. Google Home to z kolei domowy asystent, działający podobnie jak ten głosowy w smartfonie - odpowie na pytania, przeczyta plan dnia, odpali playlistę na Spotify. Google zachęca do współpracy i łączenia funkcji głosowych asystentów. Na przykład w domu, mówiąc do Google Home, użytkownik poprosi o dodanie przedmiotu do listy zakupów. Ten sam spis będzie mógł odtworzyć na smartfonie będąc w sklepie, używając odpowiedniej komendy głosowej. Z Home “polubi” się również Chromecast Ultra (oraz wcześniejszy odtwarzacz), więc wyłącznie za pomocą głosu odpali się film na YouTube czy także Netfliksie.  Z głosowego asystenta wykorzystać ma nie tylko Google. Gigant pozwoli chętnym firmom zrobić użytek z imponujących możliwości wirtualnego asystenta. W przyszłości zamówimy taksówkę czy hydraulika, mówiąc do Home wszystko to, co potrzebujemy. Resztą zajmie się sztuczna inteligencja. Nowe produkty Google mogły się podobać, ale entuzjazm z polskiej perspektywy jest dużo, dużo mniejszy. Co z tego, że Google pozwala na dużo, skoro my nie możemy z tego skorzystać?  ab"
http://tech.wp.pl/imax-uruchomil-swoje-pierwsze-kino-vr-6091470009107073a,"IMAX uruchomił swoje pierwsze kino VR W Los Angeles działa pierwsze kino VR od firmy IMAX. W przyszłości stanowiska z goglami VR mają trafić do kin na całym świecie.  Kino VR  IMAX to 14 stanowisk z goglami VR, na których przetestować można robiącą olbrzymie wrażenie technologię wirtualnej rzeczywistości. Zainteresowani kupują bilet niczym na filmowy seans, po przyjściu siadają na kinowym fotelu i zakładają gogle VR na głowę. Skorzystać można z HTC Vive lub Star VR, urządzenia przewyższającego możliwościami standardowe gogle VR. I właśnie dlatego Star VR powstało z myślą o takich miejscach jak kina VR czy salony VR - by móc oferować znacznie większe efekty niż domowe gogle VR. Star VR wyświetla treści w większej rozdzielczości, ma też większy kąt widzenia niż Oculus Rift, HTC Vive czy PlayStation VR.  Wybierający się do kina w Los Angeles mogą wykupić bilety na takie “seanse” jak:  ""Eagle Flight"": ""John Wick Chronicles"": ""Star Wars: Trials on Tatooine"": Sesje trwają kilkanaście minut, rzadko kiedy więcej niż kwadrans. Za zabawę trzeba zapłacić od 7 do 15 dolarów.  IMAX w przyszłości chce, by kolejne kina VR otwierane były w innych miastach, i to nie tylko w Stanach Zjednoczonych. Takie miejsca to świetna okazja, by zapoznać się z wirtualną rzeczywistością. Zaawansowane gogle VR są drogie, więc w kinach można by je było przetestować. A ci, którzy swój sprzęt już mają, w kinie mogliby skorzystać z dodatkowych atrakcji - wygodnego fotela i gadżetów.   IMAX poważnie traktuje wirtualną rzeczywistość. Sieć kin nie tylko inwestuje w stanowiska, ale chce zająć się też tworzeniem treści. Już firma zainwestowała ponad 50 mln dolarów na stworzenie filmów VR.  My kin VR jeszcze nie mamy, ale za to możemy wybrać się do salonów VR, których w Polsce przybywa."
http://tech.wp.pl/oculus-rift-tanieje-wirtualna-rzeczywistosc-powoli-staje-gadzetem-nie-tylko-dla-bogatych-6097053114245761a,"Oculus Rift tanieje. Wirtualna rzeczywistość powoli staje się gadżetem nie tylko dla bogatych  Do Oculusa najwidoczniej dotarły informacje o dobrej sprzedaży PlayStation VR. Efekt? Ich gogle Oculus Rift znacząco tanieją - różnica wynosi prawie 800 zł!  Wcześniej za zestaw Oculus Rift plus kontrolery Oculus Touch trzeba było zapłacić 798 dolarów, czyli trochę ponad 3200 zł (oczywiście w Polsce płacimy nieco więcej, niż wynika z prostego przeliczenia). Teraz w oficjalnym sklepie Oculusa ten sam zestaw kosztuje 598 dolarów, czyli niecałe 2500 zł.  Dobra wiadomość również dla tych, którzy Oculus Rift już mają, ale brakuje im kontrolerów Oculus Touch. Te obecnie kosztują 99 dolarów, czyli plus minus 405 zł.  Niestety my, kupując za pośrednictwem oficjalnej strony, płacimy w euro, więc tak niskich cen nie mamy. Ale obniżki i tak cieszą, bo wirtualna rzeczywistość powoli tanieje. I z czasem odczujemy to też w Europie.  Decyzja Oculusa nie może dziwić. Wprawdzie nie mamy oficjalnych danych, ale z nieoficjalnych wynika, że Oculus Rift sprzedaje się gorzej niż droższe HTC Vive. Użytkownicy uznali zapewne, że skoro oba urządzenia i tak kosztują niemało, to lepiej dołożyć i wybrać te, które oferują dużo, dużo więcej. I dlatego Oculus Rift ma stratę nie tylko do lidera, jakim jest PlayStation VR z prawie milionem sprzedanych sztuk, ale i do sprzętu od HTC.  Podejrzewam jednak, że nie tylko gorsze wyniki wpłynęły na tę decyzję. Po prostu na rynku VR zaczyna się robić bardzo tłoczno. Niedawno swój sprzęt zaprezentował kolejny duży gracz - LG. Gogle VR pojawią się też w ofercie Lenovo czy Acera, dodajmy do tego mobilne zestawy od Google czy Xiaomi. Wirtualna rzeczywistość trafia nawet do kin. Konkurencja jest spora i trzeba się czymś wyróżnić - na przykład niższą ceną. Hej, HTC, co wy na to? Oczywiście to nie oznacza, że wirtualna rzeczywistość odpalana na komputerze to już zabawa, na którą stać każdego. Wciąż trzeba doliczyć mocny komputer - a nie każdy ma zestaw, który poradzi sobie z VR, więc niekiedy inwestycja w lepsze podzespoły jest konieczna. Jason Rubin z Oculusa twierdzi jednak, że obecnie koszt “wszystkiego” jest 30 proc. mniejszy, niż gdy gogle Oculus Rift miały swoją premierę. Wirtualna rzeczywistość staje się więc bardziej przystępna. A będzie jeszcze lepiej."
http://tech.wp.pl/mwc-2017-sony-prezentuje-projektor-z-androidem-6095732435076225a,"MWC 2017: Sony prezentuje... projektor z Androidem MWC to nie tylko smartfony i aplikacje. Firma Sony zaprezentowała w Barcelonie projektor, dzięki któremu można wyświetlać Androida na dowolnej powierzchni. Sami zobaczcie, jak ciekawe to rozwiązanie.  Urządzenie nazywa się Xperia Touch i jest niczym innym, jak przenośnym projektorem, dzięki któremu każdą powierzchnię można zmienić w 23-calowy ekran. Jak widziecie na powyższym filmie, interfejs działa płynnie, bo do konstrukcji wykorzystano światło podczerwone i czujniki działające w czasie rzeczywistym. Ruchy rąk wyłapywane są z kolei przez kamerę.  Ma szybki interfejs płynnie reagujący na fizyczny dotyk dzięki kombinacji podczerwieni oraz detektorów działających w czasie rzeczywistym przez wbudowaną kamerę. Ta reaguje z szybkością 60 klatek na sekundę.  Nowy projektor Xperia Touch ma kosztować zawrotne 1500 euro (dokładnie 1499 euro). W przeliczeniu na złotówki przy obecnym kursie musielibyśmy więc za niego zapłacić aż 6465 złotych! Nie wiadomo jednak jeszcze, czy sprzęt ten na 100 proc. będzie dostępny w Polsce. Sony informuje, że projektor pojawi się na wybranych europejskich rynkach.  MWC (Mobile World Congress) to jedne z największych targów na świecie, poświęcone  tematyce smartfonów i technologii z nimi związanych. W tym roku odbywają się w dniach 27.02-2.03 w Barcelonie."
http://tech.wp.pl/albo-wolnosc-albo-nic-czyli-jak-millenialsi-zmieniaja-swiat-6094651670971009a,"Albo wolność, albo nic, czyli jak millenialsi zmieniają świat Millenialsi to wcale nie roszczeniowi, egoistyczni i uzależnieni od komórek ludzie. To pokolenie, które zmienia technologię na lepszą, wygodniejszą i bardziej dostosowaną do nowoczesnego stylu życia. Na pewno kiedyś na nich trafiliście. Siedzieli na ławce w parku, ale nie rozmawiali ze sobą, tylko chichotali nad telefonami. Może szli chodnikiem jak zombie, nie zważając na ludzi idących z naprzeciwka, albo robili relację live z koncertu, zamiast skupić się na muzyce? Być może ich widzieliście, a może sami nimi jesteście – prawdopodobieństwo jest bardzo wysokie. Już teraz ponad połowa ludzi w internecie to tzw. millenialsi, czyli osoby urodzone pomiedzy 1989 a 2000 rokiem. W dużej mierze nie pamiętają, a na pewno nie wyobrażają sobie życia bez nowoczesnych gadżetów i stałego, szybkiego łącza internetowego. Millenialsi wchodzą w dorosłość i choć jeszcze nie śpią na pieniądzach, to już niebawem ich portfele będą grubsze niż w przypadku innych grup wiekowych. Innymi słowy, to oni będą zarządzali domowymi budżetami i podejmowali decyzje zakupowe. Część już wcześniej swoimi wyborami kształtowała rozwój technologii. Wygrana Facebooka z MySpace i przebojowość Snapchata, ale także popularność elastycznych ofert na telewizję (np. subskrypcja Netfliksa) czy telefon (samodzielnie komponowany abonament Virgin Mobile) – te wszystkie epizody z najnowszej historii da się wytłumaczyć wpływem millenialsów. „Me, me, me” – taki tekst znalazł się na okładce jednego z niedawnych wydań ""Timesa"", poświęconego millenialsom, podsumowując w ten sposób całą generację. Pod napisem widnieje dziewczyna robiąca sobie selfie. W 2013 roku ""Oxford Dictionary"" uznał „selfie” za brytyjskie słowo roku. Odpowiedź na rynku technologicznym na wszechobecne „ja, ja, ja” była praktycznie natychmiastowa. Klienci wybierali telefony z najlepszymi przednimi aparatami, chcąc, aby ich zdjęcia wyglądały jak najlepiej (co w prostej linii przekładało się na większy „fejm”, czyli popularność w mediach społecznościowych). iPhone 4 z 2010 roku w przednim aparacie miał zamontowaną matrycę 0,3 Mpx, która w najlepszym wypadku nadawała się do rozmów na Skypie - jeśli odbiorcy nie przeszkadzało, że nie może wykoncypować, gdzie rozmówca się zaczyna, a gdzie kończy. Zeszłoroczny iPhone 7 ma już z przodu matrycę 7 Mpx. Nie jest to jedynie różnica w postępie technologicznym, ale zupełnie inne podejście do projektowania telefonów, gdzie przedni aparat nie jest tylko niepotrzebnym gadżetem. Jeszcze dalej poszło chińskie Oppo, które w modelu N3 zaserwowało obracaną głowicę aparatu, kończąc dyskryminację jednej ze stron. Moda na transmitowanie własnych odczuć, odwiedzanych miejsc czy wykonywanych czynności rozwija się równolegle w segmencie oprogramowania – w końcu gdzieś tymi selfie trzeba się pochwalić. Badania pokazują, że 55 proc. amerykańskich millenialsów opublikowało selfie w internecie. Biorąc pod uwagę całe społeczeństwo, jest to 26 proc.  Medium społecznościowym skoncentrowanym praktycznie na jednej osobie – właścicielu telefonu – jest Snapchat - stworzony przez millenialsów i dla millenialsów. Jego wyróżnikiem są nie tylko znikające po określonym czasie zdjęcia, ale również maski nakładane na twarze. Bardziej „tradycyjny” Instagram z kolei ma już ponad 250 mln zdjęć z tagiem #selfie. Badanie z 2015 roku pokazało, że przeciętny millenials publikuje 9 selfie tygodniowo i nad każdym z nich spędza średnio 7 minut. W sumie daje to ponad godzinę tygodniowo tylko z „selfiakami” (takiego neologizmu użyła kiedyś Agata Młynarska na określenie selfie). Niedługo po pojawieniu się, Snapchat pozwolił na transmitowanie siebie (i nie tylko), czyli relacje na żywo. Coś, co wcześniej zarezerwowane było tylko dla reporterów telewizyjnych, teraz stało się udziałem wszystkich. Każdy może przeprowadzić transmisję z otwarcia nowego stadionu czy wypadku w centrum miasta. Kiedyś trzeba było brać ze sobą ciężką kamerę albo wręcz zatrudniać ludzi, aby przywieźć świetny materiał z podróży, a teraz wystarczy mała kamerka sportowa i selfie stick. I nie jest potrzebna nawet osobna aplikacja, bo już teraz identyczną funkcję ma także Facebook (i mocno ją promuje). Nie tylko każdy jest w stanie tworzyć treści, ale też każdy może z nimi dotrzeć do szerokiej grupy ludzi w mediach społecznościowych. Stworzyło to ciekawą sytuację, kiedy rywalem dla wydawcy internetowego jest nie tylko inny wydawca, ale również film ze śmiesznym kotkiem, zdjęcie celebryty czy post znajomego. Konsumpcja wszystkich tych treści zajęłaby zbyt dużo czasu, trzeba więc wybierać. Jak wiemy z doświadczenia, w wielu wypadkach to koty wygrywają… Otaczamy się ogromną liczbą kanałów z nieustającymi dystrakcjami, a doba ma i miała tyle samo czasu dla każdego pokolenia. Dlatego millenialsi są bardzo nietolerancyjni dla stron internetowych czy aplikacji, które każą im czekać. Badania pokazują, że jeśli strona ładuje się dłużej niż 4 sekundy, to co czwarty użytkownik rezygnuje z jej odwiedzin. Podobnie jest w przypadku aplikacji, zwłaszcza tych zakupowych. Raport Forrestera pokazuje, że 57 proc. kupujących rezygnuje z zakupu, jeśli nie uzyska natychmiastowej odpowiedzi na pytania odnośnie wybranego produktu. Zapewnienie odpowiedniej pomocy jest jednym z czynników, które sprawiają, że jedni zdobywają klientów, a inni nie. Widać to szczególnie w popularności aplikacji typu LiveChat, które pozwalają na szybki kontakt z obsługą w razie jakichkolwiek pytań. Kiedy alternatywa znajduje się w zasięgu jednego pytania zadanego wyszukiwarce Google, po prostu nie ma sensu tracić czasu na próby zrozumienia skomplikowanych usług. Przetrwają tylko te najbardziej intuicyjne. Ogromny ślad na millenialsach zostawia z pewnością spopularyzowanie tzw. gospodarki na żądanie, której świetnym przykładem jest Uber czy AirBnb. Jej naczelną ideą jest odrzucenie posiadania na rzecz wypożyczania albo dzielenia. Zupełnie abstrakcyjne z tego punktu widzenia jest przykładowo posiadanie umowy na telewizję z tysiącem miesięcznie opłacanych kanałów, których nigdy się nie oglądało. Dzięki usługom takim jak Netflix czy Hulu znacznie popularniejszy jest streaming, z którego korzysta 70 proc. amerykańskich millenialsów. A jak za oceanem ma się płatna telewizja? Począwszy od 2014 roku korzysta z niej coraz mniej gospodarstw domowych. Personalizowane buty czy koszulki to tylko początek. W internecie każdy z nas widzi teraz spersonalizowane reklamy, spersonalizowany News Feed na Facebooku i spersonalizowane wyszukiwania w Google. Ba, mamy nawet aplikacje podające spersonalizowane wiadomości ze świata. Millenialsi lubią mieć wszystko podane jak na tacy, ale w takich proporcjach, aby odpowiadało to ich potrzebom. To jeszcze nie wszystko. 40 proc. millenialsów chce współtworzyć produkty, których używa. Jeden rozmiar nie pasuje wszystkim, a każdy chce być szczególny i wyróżnić się z tłumu. Skończyły się więc czasy jednej oferty telekomunikacyjnej z określonym limitem rozmów czy SMS-ów. Za tym trendem podąża choćby Virgin Mobile, który pozwala klientom samodzielnie komponować, zmieniać i zawieszać abonament, wybierając zależnie od potrzeb pakiety internetu, minut i SMS-ów. Co ciekawe, w prezencie za wybranie nielimitowanych rozmów i SMS-ów największy w Polsce wirtualny operator telefonii komórkowej oferuje darmowe 20 GB internetu miesięcznie przez pół roku. Za całość płaci się wówczas jedynie 26 zł miesięcznie. Jako że millenialsi są bardzo mobilni i często zmieniają miejsce pobytu, pakiety można wyłączyć i tym samym zredukować wartość abonamentu do 0 zł. Później można zwiększać go wedle upodobań, bo smartfon bez internetu traci znaczą część swoich zastosowań. Millenialsi są zresztą mistrzami w ich wykorzystaniu, co widać w statystykach. 13 proc. Amerykanównie byłoby w stanie przeżyć bez niego godziny, a połowa miałaby trudności z przeżyciem dnia. Smartfon jest dla nich ważniejszy niż szczoteczka do zębów czy dezodorant, co nie dziwi, bo jest o wiele bardziej uniwersalny. Do tego stopnia, że co trzeci millenials zabiera go ze sobą do toalety, a 83 proc. kładzie obok łóżka, kiedy idzie spać. Millenialsi tworzą dla siebie nowy świat – elastycznych, dopasowanych do potrzeb usług, które nie wiążą na długie lata. Cenią przejrzystość, wygodę i intuicyjność, które pozwalają oszczędzić cenny czas. Choć w modzie jest krytykowanie millenialsów, to ja w ich rzeczywistości odnajduję się jak ryba w wodzie. Może dlatego, że jestem jednym z nich. Partnerem artykułu jest Virgin Mobile."
http://tech.wp.pl/kasety-wiecznie-zywe-na-allegro-sprzedaje-sie-ich-400-miesiecznie-ciagle-ukazuje-sie-na-nich-nowa-muzyka-6084019021509761a,"Kasety wiecznie żywe. Na Allegro sprzedaje się ich 400 miesięcznie, ciągle ukazuje się na nich nowa muzyka Zdziwiły was winyle w Biedronce? Myślicie, że słuchanie muzyki na czarnej płycie to zaskakująca moda? W takim razie nie zauważyliście powrotu kaset. A raczej umknął wam fakt, że te właściwie nigdy nie odeszły.  Tylko podczas ostatniego sezonu świątecznego sprzedaż kaset magnetofonowych wzrosła o 140 proc. w porównaniu z ubiegłym. Amerykańska wytwórnia i właściciel platformy streamującej muzykę, marka Bandcamp odnotowała w 2016 roku wzrost sprzedaży kaset o 46 proc. W tym samym czasie komercyjne ich powielanie u największego producenta wzrosło o 20 proc. - pisała niedawno Gadżetomania.  Wcale mnie to nie dziwi. Sam zacząłem zbierać kasety z nową (!) muzyką dwa - trzy lata temu. Dlaczego? Bo są śliczne.  To małe dzieła sztuki. Z przemyślanymi okładkami, imponującymi grafikami. Jasne, płyty winylowe też są piękne, można zachwycać się okładkami wydań CD. Jednak kasety ze względu na swój niewielki rozmiar mają zupełnie inny urok. Na dodatek można je inaczej zapakować - nie zawsze jest to tradycyjne, plastikowe pudełko.  Wydawcy i zespoły kombinują, bawią się formą, stylem. Warszawski zespół Guiding Lights wypuścił na przykład taką kasetę:  A wytwórnia Złe Litery taką:  Wydania kasetowe różnią się pudełkami - np.  album artysty o pseudonimie K. w wytwórni Jasień ukazał się w nietypowym, jakby “gumowym” opakowaniu. Tylko na pierwszy rzut oka wszystko jest ""jedno i to samo"". Każda kaseta jest inna.  Ma inny kolor. Jedna jest zielona, inna żółta; mam kasety przezroczyste, całe białe lub całe czarne. Jedna lepiej wygląda jak stoi, drugą przyjemniej oglądać postawioną na boku, kiedy okładka jest poziomo. Po prostu przyjemnie się na nie patrzy.  Wszystko w nich jest dokładnie zaplanowane. Bo współczesne, polskie kasety to nie dzieło fabryki (nie licząc rzecz jasna samej taśmy), a wydawca to nie normalna, prężna korporacja. Polskie niezależne wytwórnie, wypuszczające muzykę na kasetach, są przeciwieństwem wielkich firm. To najczęściej jednoosobowe projekty lub co najwyżej zajęcie dla niewielkiej grupki, które robią to po pracy, a nie z tego żyją. Nakłady też są więc niewielkie - tylko wybrane, nagrane przez “pewne” zespoły kasety ukazują się w 50 czy 100 egzemplarzach. Znacznie częściej to mniej niż 50 sztuk, raczej koło 20. I w tym też tkwi magia.  Podział jest prosty: najczęściej artysta nagrywa, a wydawca zajmuje się dystrybucją i wydawaniem. Czyli tworzeniem szaty graficznej, wkładaniem okładek i kaset do pudełek, wycinaniem grafik, przegrywaniem, pakowaniem, wysyłaniem, słowem - całą czarną robotą. Brzmi banalnie, ale kupując kasetę od razu wiem, że ""ma duszę"". Ktoś sam ją stworzył, musiał się namęczyć, zaplanować, wykonać. Dostajemy “produkt” wyjątkowy. Wykonany metodą chałupniczą, “zrób to sam” w każdym calu, i dlatego tak wartościowy.  A poza tym płacę za muzykę bezpośrednio artyście i wydawcy. W czasach, kiedy streaming jest bardzo wygodny i przydatny, ale przy tym staje się zwykłą usługą - często będącą dodatkiem do innej, na przykład przy abonamencie telefonicznym - kaseta pozwala po prostu nawiązać więź z artystą. Zapłacić mu za jego pracę, przyczynić się do tego, że wydawca dalej będzie chciał się męczyć. Widać to szczególnie na zachodzie, gdzie nawet początkujące zespoły wypuszczają swoje single na kasetach, winylowych “siódemkach”, tworzą koszulki, breloczki czy figurki i handlują nimi na koncertach. To sposób, by nie dokładać do interesu. I żeby słuchacz był zadowolony - miał coś namacalnego, coś więcej niż tylko bezstratny plik w chmurze czy na dysku.  Uczciwy układ - idę na koncert, płacę za bilet, słucham muzyki, która mnie interesuje, kupuję gadżety, wynagradzam twórcę za jego pracę. I przy tym mam coś z tego, mogę przypominać sobie występ na żywo patrząc na półkę i stos kaset.  Dlaczego kasety nie umarły? Od razu ciśnie się odpowiedź - bo są tanie. I rzeczywiście, z punktu widzenia kupującego to bardzo oszczędny cenowo nośnik. Nowa kaseta, premiera, u polskiego niezależnego wydawcy rzadko kiedy kosztuje więcej niż 20-25 zł. Jeśli wybieramy kasetę starą, używaną, zapłacimy jeszcze mniej. Ludzie sprzedają je za grosze, bo “komu dzisiaj potrzebna”, wielu już dawno nie ma ich na czym słuchać. Kasetę Kultu czy innego popularnego zespołu z lat osiemdziesiątych w serwisie aukcyjnym kupimy nawet za 5 zł.  Trochę inaczej wygląda to z perspektywy wydawcy. Czyste kasety trzeba ściągać z Wielkiej Brytanii, w Polsce dobrych fabryk nie ma. Wbrew pozorom nagranie albumu na kasetę nie jest dużo tańsze niż wydanie go na płycie CD. A nawet jakby było, to rodzime wytwórnie nie mogą liczyć na kokosy, skoro wypuszczają muzykę w niskim nakładzie. Chodzi o to, by wydać ciekawą rzecz, wyjść na zero lub ewentualnie mieć pieniądze na kolejny projekt. Czysta pasja, a więc kolejna rzecz, która sprawia, że kasety to coś wyjątkowego.  Bycie kolekcjonerem kaset jest naprawdę niedrogim hobby. Dziś kupno dobrego sprzętu, który pozwoli cieszyć się wyjątkowym, ciepłym brzmieniem kasety, nie zrujnuje domowego budżetu. Za niewielkie pieniądze można kupić odtwarzacze czy decki, które kilkanaście lat temu były piekielnie drogie. A poza tym wciąż ma się dostęp do plików cyfrowych. Kaseta wcale nie oznacza odwrócenia się plecami od dobrego dźwięku i nowych technologii. Idzie z nimi w parze.  To też jest ważne. Kasetę możemy potraktować jako gadżet, a słuchać jej na komputerze czy telefonie, w formie plików MP3. Możemy też odkurzyć starego walkmana albo kupić na Allegro stary, ale bardzo dobry magnetofon. ""Wkręcając"" się zaczniemy szukać jeszcze lepszych sprzętów, o których dawno temu marzyliśmy, a dziś możemy je mieć na wyciągnięcie ręki. Bo ktoś jednak postawił na muzykę cyfrową, nie ma miejsca w domu, chce się dawnego urządzenia grającego pozbyć.  Wiele osób twierdzi, że kupowanie kaset to głupia moda, bo dźwięk jest niedoskonały. Fanaberia dla osób, które odrzucają nowinki technologiczne, udają alternatywnych, bo wracają do sprzętów retro. To nie tak. Raczej nikt, kto zbiera kasety, nie wyrzucił odtwarzacza CD i nie odciął się internetu, by słuchać muzyki z kaset, za pomocą magnetofonu.  Kupując kasetę, automatycznie dostaje się cyfrowe pliki do pobrania np. z Bandcampa. Poza tym niedoskonałość kasety jest często celowo wykorzystywana. Sami wydawcy przyznają, że nie każdy album może ukazać się na kasecie. Czasami płyta CD jest lepsza, czasami kaseta. Polskie wytwórnie, które najchętniej sięgają po ten nośnik, wydają w końcu muzykę eksperymentalną. Są to nagrania terenowe, ciężkie drony, ambient, noise - gatunek, w którym im brzydziej, im niedoskonalej, tym lepiej - czy tak nietypowe eksperymenty jak… nagrania zmywarki. W takiej muzyce idealne, perfekcyjne brzmienie schodzi na dalszy plan, więc kaseta jest idealna dla takich dźwięków.  Wszyscy wiedzą, że kasety są niedoskonałe, więc ""środowisko kasetowe"" traktuje je zwyczajnie, jako pasję i hobby, a nie ""styl życia"". Różnice widać, gdy zajrzy się na fora dla słuchaczy płyt winylowych. Tam każda wada nośnika jest wypunktowana, na cyfrowe pliki patrzy się z pogardą, a dobra muzyka to tylko albumy nagrane przed rokiem 1989 rokiem. Przy kasetach jest inaczej - owszem, to sympatyczny nośnik, można go lubić, ale też nie ma w tym wielkiej, muzycznej ideologii. Same wytwórnie są też bardzo otwarte, bo wiedzą, że tworzą dla nielicznej grupy, więc mogą sobie pozwolić na eksperymenty. Wydają więc freejazz, metal czy elektronikę. Robią, co chcą, wypuszczają przyjemne dla oka gadżety, nie martwiąc się, czy audiofile będą zadowoleni.  O kasetach pamiętają też ci, którzy słuchali muzyki w ten sposób lata temu. Obecnie na Allegro sprzedaje się od 300 do 400 kaset miesięcznie. Często taka kaseta ma sporą wartość kolekcjonerską, bo od dawna nie ma jej na rynku. Albo została wydana przez pirata, w niewielkim nakładzie, więc to jeszcze większy unikat. Kolekcjonerzy chcą mieć takie perełki i słono za nie płacą. Za 12 kaset Kultu, wśród których są nagrania z koncertów, trzeba zapłacić 600 zł. 60 sztuk metalowych kapel wyceniono na 1200 zł, a pierwsze oryginalne wydania hip-hopowych składów to wydatek nawet 250 zł.  O tym, że pogłoski o śmierci kaset były mocno przesadzone, świadczą nie tylko wyniki ze Stanów Zjednoczonych. W Polsce od lat, w muzycznym podziemiu, kasety są normalnym nośnikiem, na którym wydaje się nową muzykę. Nie ma tu mowy o nostalgii i sentymencie, skoro chodzi o premierowe nagrania. Dziś mamy co najmniej kilkanaście niezależnych wytwórni, które wypuszczają albumy swoich artystów właśnie w ten sposób. Do najważniejszych możemy zaliczyć BDTA, Jasień, Pointless Geometry, DUNNO Recordings, Pionierska Records, Złe Litery czy Wounded Knife, które niedawno zakończyło swoją działalność pod tą nazwą. Nie ma mowy o renesansie kaset, bo te tak naprawdę nigdy nie umarły. Raczej przerodziły się w niszę. Czy znowu staną się ogólnodostępne, tak jak winyle? Trafią do Biedronki? Raczej nie, ze względu na to, że nie kojarzą się z audiofilskimi doznaniami. Ale też nie czeka ich smutny koniec, to nie chwilowa moda. Od kiedy sam zacząłem zbierać kasety 2-3 lata temu, powstają kolejne wytwórnie, targi niezależnych wydawców wciąż cieszą się popularnością, premier nie brakuje, a nowych odbiorców przybywa. To wyjątkowa nisza, na którą warto zwrócić uwagę."
http://tech.wp.pl/polacy-kochaja-disco-polo-i-internet-jest-tego-dowodem-ale-wiekszosc-wciaz-sie-tego-wstydzi-6086826112344705a,"Polacy kochają disco polo i internet jest tego dowodem. Ale większość wciąż się tego wstydzi Disco polo za sprawą Telewizji Polskiej powróciło na salony. Zenek Martyniuk śpiewał w sylwestrową noc w czasie koncertu transmitowanego przez TVP, wkrótce na antenie stacji mają pojawić się programy poświęcone temu gatunkowi. Powrót mody na przaśne piosenki? Jaki powrót, skoro disco polo od lat święci triumfy w sieci. Internet i disco polo to dobre połączenie, czego dowodem jest zespół... E-maill. Drugim polskim najpopularniejszym teledyskiem na “polskim YouTubie” w 2016 roku była oczywiście piosenka disco polo zgrupy Power Play - ""Lubisz to lubisz” z liczbą prawie 30 mln wyświetleń. Ale dominację tego gatunku najlepiej pokazuje zestawienie podsumowujące dziesięć lat obecności serwisu na polskim rynku. Wiecie, jaki materiał oglądano przez tę dekadę najczęściej?  Właśnie ten: Dodajmy, że choć YouTube istnieje od 2005 roku, to premierę “Ona tańczy dla mnie” mieliśmy w… 2012.  Gwiazdy disco polo są też w zestawieniach najpopularniejszych wyszukiwanych haseł. Jak to się stało, że gatunek kojarzony z latami dziewięćdziesiątymi, przasnością, prostotą i siłą rzeczy z nienowoczesnością, podbił internet, tak jak wcześniej stragany z kasetami i płytami CD?  Bo wbrew pozorom artyści disco polo bardzo szybko internet zrozumieli. Dziś wielu muzycznych ekspertów zachwyca się, że polscy wykonawcy dostrzegają problemy związane z internetem. Muzycy robią z siebie przestrzegających przed niebezpieczeństwem sieci czy nowych technologii mędrców, podczas gdy gwiazdy disco polo nie dość, że o nowinkach technologicznych śpiewały dawno temu, to jeszcze sensownie. Ot, radosne utwory o tym, czym żyła Polska - Nasza Klasa czy SMS-y były głównymi tematami utworów. Powstał nawet zespół Skaner czy E-maill, a niektórzy wykonawcy stylizowali się na bohaterów Matriksa, biorąc z nowych technologii i podobnych klimatów to, co popularne, ciekawe i najlepsze. Bez zbędnego moralizatorstwa.  Osoby zajmujące się disco polo nie tylko podążały za modą i technologicznym rozwojem, ale potrafiły zrobić z niego użytek. Zespół Weekend, autorzy hitu “Ona tańczy dla mnie”, już w 2013 roku tylko przez miesiąc zarobili ponad sto tysięcy złotych w samych kanałach cyfrowych! Czyli za pośrednictwem serwisów internetowych, muzyki z chmury czy usług typu “Granie na czekanie”.  Do dziś trwają dyskusje, czy streaming zabija muzykę, czy może jej pomaga, a prawie cztery lata temu disco polo nic sobie z tych rozważań nie robiło, tylko po prostu zarabiało. Wykorzystując wszelkie nowe sposoby, które pozwalały dotrzeć do fanów. Ludzie nie kupują płyt? Żaden problem, będziemy w sieci, wykorzystując nowe modele dystrybucji. Wiedza, której do dziś nie mogą przyswoić zapomniane gwiazdy estrady, w 2013 była dla disco polo oczywistością.  Kiedy w 2015 roku eksperci od kultury wraz z muzykami disco polo po raz setny - choć tym razem mając powód, jakim był sukces filmu “Disco polo” - zastanawiali się, czy ten gatunek jest wartościowy czy obciachowy, discopolowe hity były niemal wszędzie. Nie w mainstreamowych stacjach, ale za to w internecie, internetowych radiach czy nawet w grach. W “Singstar: Mistrzowska impreza” przeboju “ Ona tańczy dla mnie” zabraknąć oczywiście nie mogło. Nie rock, nie wielbiony na świecie polski metal, nawet nie pop, a nasze swojskie disco polo “sprzedawało” grę karaoke - czy może być lepszy dowód na to, że disco polo świetnie odnalazło się w nowych czasach i na to, że nigdy nie przestało rządzić gustem Polaków? Sukces disco polo kojarzy nam się z latami dziewięćdziesiątymi, straganami, kasetami czy pierwszymi kompaktami. Tymczasem internet to nowe kanały dystrybucji, łatwiejsza droga do fanów. Nie zmieniło się jednak jedno: wciąż słuchanie disco polo to coś, do czego niezbyt chętnie Polacy się przyznają.  Na YouTubie rządzi disco polo, ale już na Facebooku gwiazdy gatunku taką popularnością się nie cieszą. W TOP 10 profili celebrytów jest np. Kamil Bednarek czy Cleo, a nie ma artystów disco. Zespół Weekend, najpopularniejszy na YouTubie, ma raptem niecałe 185 tysięcy polubień! VOX FM, stacja radiowa skupiająca się na muzyce disco polo, która z roku na rok zwiększa swoje udziały rynkowe (a w okresie od sierpnia do października 2016 roku zanotowała największy wzrost słuchalności, o czym informował portal Wirtualne Media), też nie jest w TOP 10 profili “mediowych”, przegrywając np. z Eską czy RMF FM. Mało tego - nie jest nawet w dziesiątce najpopularniejszych rozgłośni. Podobnie jest z kanałem Polo TV, które jest liderem stacji muzycznych w Polsce, ale na Faceooku udział ma niewielki.  Ba, ze statystyk wynika, że VOX FM pod względem zaangażowania fanów zajmuje dopiero siódme miejsce. O czym to świadczy? Polacy słuchają disco polo, ale nie chcą się do tego przyznać. Anonimowo nabija się artystom wyświetlenia, komentuje hity, ale na Facebooku, pod nazwiskiem, kiedy znajomi mogą zobaczyć - lepiej nie być z disco polo kojarzonym. “Niby nikt nie słucha, a teksty piosenek zna każdy” - to popularne powiedzonko najlepiej opisuje ten gatunek w internecie.  Internet dał disco polo nowe metody dotarcia do słuchaczy, pozwolił podtrzymać popularność tej muzyki, ale nie wyleczył jednego z największych polskich kompleksów - wstydu przed disco polo. Ten paradoks w sieci jest szczególnie widoczny - piosenki disco polo rządzą, ale mało kto przyznaje się, że to jego zasługa."
http://tech.wp.pl/pociag-samolot-i-wlasne-lozko-oto-sytuacje-w-ktorych-doskonale-sprawdzi-sie-notebook-2w1-6093931667711105a,"Pociąg, samolot i własne łóżko. Oto sytuacje, w których doskonale sprawdzi się notebook 2w1 Notebooki od zawsze kojarzą nam się z wygodą i mobilnością - taki sprzęt możemy zabrać ze sobą niemal wszędzie i korzystać z niego bezproblemowo, co w przypadku komputerów stacjonarnych jest niemożliwe. Z czasem dla niewielkich laptopów alternatywą stały się tablety - jeszcze mniejsze i jeszcze bardziej praktyczne. Pozbawione klawiatury, nie zawsze nadają się jednak do wydajnej pracy. Czy trzeba wybierać? Nie: można postawić na notebooki 2w1, łączące najlepsze funkcje obu tych urządzeń.  Zmęczeni po pracy czy szkole? Jedyne, o czym marzycie, to wrócić do ciepłego łóżka, obejrzeć film czy serial lub po prostu w spokoju surfować? Z laptopem to oczywiście możliwe, ale po pracy i nauce klawiatura jest zwyczajnie zbędna i tylko przeszkadza w wygodnym leżeniu czy siedzeniu. Właśnie w takich sytuacjach najlepszym rozwiązaniem jest notebook hybrydowy. W Dell XPS 12 czy Lenovo MIIX 510-12ISK klawiaturę możemy w każdej chwili odczepić, dzięki czemu tradycyjny notebook zamienia się w tablet. Klawisze zostają na biurku, a my w rękach mamy tylko dotykowy wyświetlacz. Korzysta się z niego znacznie wygodniej, na dodatek za sprawą dodawanego rysika praca czy nawet zwykłe przeglądanie sieci nie jest problemem. Rysik znakomicie zastępuje myszkę, zajmując przy tym mniej miejsca w dłoni. A gdy zechcemy coś napisać, wystarczy znów podczepić klawiaturę. Nic prostszego, a jaka wygoda!  W autobusach, pociągach czy samolotach coraz częściej znajdziemy darmowe Wi-Fi i elektryczne gniazdka, więc praca czy rozrywka podczas podróży nie jest kłopotem. Nie licząc wygody - nie zawsze mamy warunki, by rozłożyć się z laptopem. W takich sytuacjach świetnie sprawdza się notebook konwertowalny, czyli wyposażony w zawiasy umożliwiające w pełni swobodny obrót ekranu. W ten sposób w każdej chwili może stać się tabletem - wystarczy obrócić klawiaturę na plecy wyświetlacza i trzymać urządzenie jak tradycyjny tablet. Albo postawić go jak namiot, przez co zajmie mniej miejsca niż rozłożony z klawiaturą laptop. Jednym z takich notebooków jest Lenovo Yoga 900. To sprzęt idealny na podróż nie tylko ze względu na swoją elastyczność. Ma również dodatkowe atuty – bateria pozwala nawet na 10 godzin pracy, a niewielka waga (1,29 kg) sprawia, że urządzenie nie będzie dużym obciążeniem. W sam raz na dalekie wypady!  Dostęp do internetu w kuchni bardzo się przydaje - mamy pod ręką przepisy, możemy też oglądać specjalistyczne poradniki. Sęk w tym, że tradycyjny laptop zajmuje miejsce, a żeby tablet był widoczny, musi być czymś podparty. Konwertowalne notebooki nie mają takich problemów, właśnie dzięki zawiasom. Taki sprzęt jak Dell Inspiron 13 5368 wystarczy postawić w „trybie namiotu”, a oglądanie będzie znacznie wygodniejsze. Tym bardziej, że sami decydujemy, pod jakim kątem chcemy patrzeć na ekran. Wyświetlacz jest na widoku, klawiatura niczego nie zasłania i nie zabiera przestrzeni. Fakt, że DELL Inspiron 13 5368 jest nieco cięższy (1,7 kg) niż wspomniane wcześniej Lenovo powoduje, że to sprzęt sprawdzający się przede wszystkim w domowych warunkach. Również można z niego korzystać jak z laptopa (do pracy) lub jak z tabletu (rozrywka).  Niektórzy lubią pracować lub uczyć się w ulubionych kawiarniach. Nieważne, czy trzeba napisać tekst, coś narysować, czy to po prostu nadszedł czas na odpoczynek i Facebooka - Microsoft Surface Pro 4 dostosuje się do każdych warunków. Zawiasy pozwalają na pracę w trybie laptopa, tabletu czy „namiotu”, więc brak miejsca przy stoliku nie przeszkodzi w wypełnieniu obowiązków. Można zaoszczędzić przestrzeń poprzez schowanie klawiatury za plecami wyświetlacza. Rysikiem da się coś narysować lub zrobić szybkie notatki, nie trzeba mieć więc przy sobie myszki. Microsoft Surface Pro 4 to sprzęt dla profesjonalistów, którzy chcą pracować poza biurem lub domem.  Jak widać, wcale nie musicie mieć dwóch różnych urządzeń. Jeśli zależy wam na pracy w różnych warunkach, najlepiej wybrać notebooki 2w1. Jaki sprzęt najlepiej spełni wasze oczekiwania? Odpowiedzi na to pytanie szukajcie też w tym poradniku. Partnerem artykułu jest Komputronik."
http://tech.wp.pl/dyskonty-ratuja-plyty-cd-kupimy-disco-polo-i-bowiego-6095673539368065a,"Dyskonty ratują płyty CD. Kupimy disco polo i Bowiego Płyty CD mają obecnie nieprawdopodobnie silną konkurencję - z jednej strony internet, z drugiej powracające, “kultowe” nośniki, takie jak winyle i kasety. Jednak krążki wcale nie muszą przegrać, bo pomocną rękę wyciągają… dyskonty.  Od dawna wielu artystów powtarza, że płyty CD wydaje się już tylko po to, by zachęcić ludzi do przyjścia na koncert - bo na pewno nie można na nich zarobić. Poza nielicznymi wyjątkami (jak np. ostatnia płyta rapera “Ostrego”, którą w 2016 roku kupiło ponad sto tysięcy Polaków), “złota płyta” nie jest w Polsce żadnym wyznacznikiem. Wystarczy kilka tysięcy egzemplarzy, by móc pochwalić się tym już niezbyt prestiżowym odznaczeniem. Płyta CD walczyć musi nie tylko ze streamingiem czy internetową dystrybucją, ale i powracającymi nośnikami - czarne płyty i kasety są przy tym lepszą inwestycją, bo prezentują się lepiej jako gadżet. CD spowszechniało, winyle i kasety wyglądają ładniej, a przy tym brzmią inaczej.  To jednak nie oznacza, że CD umrze. Tym bardziej że dostęp do płyt zapewniają popularne dyskonty - Lidl i Biedronka.  Muzyczna ofensywa tych sklepów to nie tylko gramofony i winyle. Od 6 marca w Lidlu znajdziemy płytę “The Best of Zenon Martyniuk” - to premiera tego albumu. Za składankę z takimi hitami jak “Przez twe oczy zielone” trzeba będzie zapłacić 19,99 zł. W ofercie znajdą się też inne składanki - w sumie 18 krążków po 9,99 zł każdy.  Branża disco polo jako jedna z pierwszych “wyczuła” koniec tradycyjnej dystrybucji i moc internetu. Ciekawie więc wygląda powrót do masowej, ogólnodostępnej sprzedaży. W internecie teledyski oglądane są przez miliony Polaków. Czy to przełoży się na kupno płyt CD? Zobaczymy. Niekoniecznie tak musi być. Internet zapewnia anonimowość - choć w sieci Polacy uwielbiają słuchać tej muzyki, to niekoniecznie lubią się tym chwalić. Mimo że teledyski mają rekordowe liczby wyświetleń, to fanpage gwiazd disco polo wyglądają pod tym względem słabo.  O płytach CD pamięta też Biedronka. Co jakiś czas za około 20 zł można kupić płyty polskich i zagranicznych wykonawców. Jest sporo albumów pop, ale nie brakuje też klasyki czy bardziej ambitnych artystów. Na przykład ostatnio na sklepowych półkach pojawiły się albumy Davida Bowiego, w tym jego najnowsza, niejako pożegnalna płyta. Wprawdzie nie jest to może nowość pierwszej świeżości, ale 20 zł za album artysty tej rangi to bardzo atrakcyjna cena. W sam raz dla tych, którzy na co dzień słuchają muzyki na portalach typu Spotify, ale ze względu na cenę mogą kupić też CD.  W przypadku książek taka taktyka - czyli niskie ceny za ciekawe wydawnictwa - w Biedronce się przyjęła. Choć polskie czytelnictwo kuleje, to w ciągu ostatnich pięciu lat Polacy kupili w Biedronce aż 35 mln książek, o czym informowała “Rzeczpospolita”.  Pojawienie się płyt CD w Biedronce i Lidlu może oznaczać, że ten lekko lekceważony nośnik dostanie drugie życie. Niskie ceny powodują, że można za niewielkie pieniądze uzbierać przyjemną kolekcję - a to dobry wstęp, by kupować płyty dalej. Należy też pamiętać, że Biedronki i Lidle znajdują się również w mniejszych miejscowościach, gdzie nie ma sklepów muzycznych. To może być dla wielu sygnał, że płyty CD wcale nie umarły i wciąż warto je kupować.  Zobacz też: Sytuacje, w których świetnie sprawdzi się notebook 2w1. Pociąg, samolot, a może... własne łóżko?"
http://tech.wp.pl/superbombowiec-pak-da-duma-rosjan-6034841977189505a,"Superbombowiec PAK DA - duma Rosjan Realizowany przez zakłady Tupolewa projekt początkowo miał wejść do służby w 2017 roku, ale wiadomo już, że bardziej realne są lata 2025-2030. Projekt PAK DA owiany tajemnicą Zakłady Tupolewa ogłosiły rozpoczęcie prac nad programem PAK DA (co oznacza, w tłumaczeniu z rosyjskiego: Perspektywiczny Kompleks Latający dla Lotnictwa Dalekiego Zasięgu), który ma na celu stworzenia bombowca 5. generacji. Nowa maszyna miała być gotowa do 2017 roku. Nowy samolot ma zastąpić turbośmigłowe bombowce Tupolew Tu-95 i naddźwiękowe Tu-160. Spekuluje się, że sam projekt będzie bazował na Tu-160, ale przeczy temu jedna z wypowiedzi Władimira Putina, który stwierdził, że będzie to zupełnie nowa konstrukcja. W mediach pojawiały się również spekulacje, że Rosjanie będą chcieli mocno wzorować się na amerykańskim B2 Spirit - słynnym ""latającym skrzydle"" - brakuje na to jednak jakiegokolwiek dowodu i te domysły możemy włożyć raczej między bajki. Zobacz:  Jaką kuchenkę gazową kupić?  O PAK DA wiadomo również, że jako bombowiec 5. generacji powinien być niewidzialny dla radarów i wyposażony w nowoczesne systemy do walki elektronicznej. Jeśli chodzi o szczegóły, do dzisiaj wypłynęły zaledwie strzępy informacji: bombowiec ma mieć zasięg 3500 km i wagę między 100 a 120 ton. W projekcie prawdopodobnie wykorzystane zostaną silniki i awionika z wielozadaniowego myśliwca 5. generacji Suchoj T-50 PAK FA. Polityczne zawirowania wokół PAK DA Projekt nowego bombowca dalekiego zasięgu jest przedsięwzięciem bardzo kosztownym. Powoduje to, że program PAK DA ma w Rosji nie tylko zwolenników, ale również zagorzałych przeciwników. Jednym z nich jest wicepremier w rządzie Miedwiediewa i szef Komisji Przemysłu Zbrojeniowego Dmitrij Rogozin, który w czerwcu tego roku silnie oponował przeciwko programowi tworzenia nowego samolotu. Minister wypowiadał się w mediach bardzo krytycznie o programie PAK DA, twierdząc, że w jego efekcie Rosja otrzyma bombowiec, który w roku 2030. będzie już przestarzałym reliktem i w dodatku kompletnie bezużytecznym, biorąc pod uwagę rozwój systemów przeciwlotniczych. Krytyka Rogozina została skontrowana przez premiera Miedwiediewa, który wskazywał na konieczność dalszych prac nad projektem. Ostatecznie dyskusję uciął Władimir Putin, który stwierdził, że choć projekt jest drogi i trudny, trzeba go zrealizować. Po wypowiedzi Putina ucichły sprzeciwy polityczne wobec PAK DA, ale eksperci zajmujący się rosyjskim przemysłem zbrojeniowym nieustannie wskazują, że tworzenie nowego bombowca zwyczajnie się nie opłaca. Już teraz wiadomo, że wprowadzenie samolotu do służby, początkowo planowane na 2017. rok, może przesunąć się aż do 2030 roku. Tymczasem rozwój lotnictwa wojskowego zdaje się kierować raczej w stronę maszyn bezzałogowych. Do tego Rosja i USA są jedynymi krajami na świecie, które posiadają bombowce strategiczne zdolne do przenoszenia głowic atomowych. Co więcej, w momencie gdy Rosja ogłasza prace nad bombowcem nowej generacji, Amerykanie noszą się z zamiarem stworzenia następcy dla swoich dalekozasięgowych B-1, B-2 i B-52H. Może się więc okazać, że za 10 lat Rosja będzie miała nowoczesny samolot, ale USA nadal będzie o krok przez naszymi sąsiadami, którzy zostaną z zaledwie kilkoma maszynami, których stworzenie pochłonie górę pieniędzy, które będą drogie w utrzymaniu, a przez wcześniejsze silne poparcie 
polityczne najważniejszych osób w państwie, nie będzie się ich można pozbyć, bo byłoby to przyznanie się do błędu. Rosyjski program modernizacji lotnictwa, poza PAK DA, zakłada również modernizację bombowców Tu-95MS, Tu-16. i Tu-22MS oraz latającej cysterny Ił-78 Midas. Obecnie siły powietrzne dysponują 63 bombowcami Tu-95MS i 13 Tu-160, które razem mogą przenosić 850 pocisków dalekiego zasięgu."
http://tech.wp.pl/oko-moskwy-jedna-z-najdziwniejszych-tajemniczych-konstrukcji-swiata-6034794769572993a,"Oko Moskwy - jedna z najdziwniejszych, tajemniczych konstrukcji świata W niedalekim sąsiedztwie reaktora atomowego w Czarnobylu Rosjanie zbudowali dwie potężne konstrukcje techniczne.  Teren, który zajmują, nazywany jest jako Czarnobyl 2. Po co władzom ZSRR były takie gigantyczne instalacje? Do czego służyły i czy były bezpieczne? Czasy zimnej wojny wielokrotnie napędzały rozwój technologiczny po obu stronach żelaznej kurtyny. To właśnie w tym okresie zaprojektowano i zbudowano największe okręty podwodne świata czy też ogromne bombowce strategiczne zdolne do przenoszenia broni atomowej. Reliktem nieustającego wówczas wyścigu zbrojeń jest tez instalacja zwana „Okiem Moskwy”. Konstrukcja, która swoim kształtem przypomina gigantyczne rusztowanie, to system potężnych anten, których celem było wykrywanie potencjalnego ataku wymierzonego w terytorium ZSRR. Duga, bo tak oficjalnie nazywał się system, to antybalistyczny radar wczesnego ostrzegania działający w technologii pozahoryzontalnej. Oznacza to, że obiekty wykrywane przez urządzenie mogą znajdować się poza linią horyzontu, a w ich namierzaniu nie przeszkadza krzywizna ziemi. Jest to możliwe dzięki odbijaniu się fal radiowych od powierzchni globu oraz jonosfery. Na cały system składały się trzy urządzenia zamontowane w Czarnobylu, Komsomolsku nad Amurem i Mikołajowie, jednak głównym ośrodkiem był właśnie Czarnobyl. Pierwsze prace rozpoczęły się jeszcze w latach 50. ubiegłego wieku. Zbudowano wówczas pierwszą, próbną instalację, za pomocą której udało się bez problemu wykrywać starty rakiet z własnego kosmodromu Bajkonur. To potwierdziło zdolność instalacji do jej taktycznego wykorzystania przez wojsko, dzięki czemu przystąpiono do budowy właściwych obiektów. Ten zlokalizowany w Czarnobylu składał się z dwóch anten. Pierwsza z nich liczyła 85 metrów wysokości i 210 metrów szerokości, druga natomiast odpowiednio 135 i 300 metrów. Cały projekt, instalacja, jak i przeznaczenie anten pozostało oczywiście ściśle tajne –. oficjalnie nazywano je „Centrum Radiowym Telekomunikacji”. Wokół anten zbudowano wydzielone, zamknięte miasteczko, w którym mieszkał obsługujący je personel, choć oficjalnie była to baza radzieckich pionierów. System pracował w zakresie częstotliwości od 4 do 30 MHz, jednak najczęściej wykorzystywano częstotliwość 10 i 15 MHz. Jego moc oszacowano na około 4000 MW. Tuż po uruchomieniu Oka Moskwy radioamatorzy z całego świata zaczęli zgłaszać odbiór dziwnych sygnałów, które przypominały stukanie dzięcioła. W ten sposób narodziła się kolejna nazwa systemu – „Rosyjski dzięcioł”. W USA próbowano nawet przeprowadzić amatorską akcję, która poprzez wysyłanie sygnału o tej samej częstotliwości, a skierowanego w radziecką instalację, miała zagłuszyć system. Nie tylko radioamatorzy obserwowali wyraźny wpływ działania obiektu. Problemy zgłaszały np. stacje telewizyjne i operatorzy radiowi, co doprowadziło do protestów ze strony wielu państw. Rosja nic sobie z tego nie zrobiła i przyznała w lakonicznym oświadczeniu, że prowadziła pewne eksperymenty. Tajemniczość ZSRR oraz doniesienia o zakłóceniach sygnału radiowego przyczyniły się powstania licznych spekulacji na temat prawdziwego przeznaczenia obiektu. Najbardziej odważne z nich mówiły o tym, że Rosjanie testują broń psychotroniczną, a fale generowane przez anteny zakłócają pracę ludzkiego mózgu. Inne zaś mówiły, że stworzono system pozwalający na komunikowanie się z okrętami podwodnymi pozostającymi w zanurzeniu, a także, że system potrafi zakłócić pracę systemów łączności (także satelitarnych) na całym świecie. Równie dziwaczną teorią było podejrzenie anten o możliwość zsyłania kataklizmów pogodowych w dowolny rejon globu. Oczywiście zdecydowana większość z tych doniesień nie ma wiele wspólnego z rzeczywistością i była wytworem ludzkiej wyobraźni. Instalacja działała do roku 1986, kiedy to zawieszono jej pracę po katastrofie reaktora atomowego w Czarnobylu. Jednak we wrześniu 2014 ponoć zarejestrowano sygnał, który był identyczny z tym, jaki emitowała wcześniej Duga. TVN24 donosiło wówczas, że grupa pracowników muzeum w Świnoujściu odebrała sygnały na częstotliwości 15 MHz. Najprawdopodobniej nie miały jednak one nic wspólnego z ponownym włączeniem Oka Moskwy."
http://tech.wp.pl/najwiekszy-jednosilnikowy-dwuplatowiec-nad-nowym-jorkiem-6105919298097793a,"Największy jednosilnikowy dwupłatowiec nad Nowym Jorkiem Polscy piloci mówią na niego ""Antek"". Jest produkowany od 1947 roku. Właśnie takim samolotem dwóch śmiałków wybrało się w podróż nad Atlantykiem.  An-2 to naprawdę stary samolot. Za czasów świetności Związku Radzieckiego służył do przewozu ludzi do miejsc, w których nie było lotnisk.  ""Spora liczba samolotów An-2 została wykorzystana w Aerofłocie do komunikacji pasażerskiej na krótkich liniach lokalnych. Do roku 1982 przewiozły one 25 milionów pasażerów, a w kwietniu 1987 roku sprzedano 100-milionowy bilet na ten samolot. Docierał on do małych miast, pozbawionych stałych lotnisk. Można go było wykorzystywać z niewielkiej powierzchni równego terenu, w różnych warunkach klimatycznych, gdyż samolot może być wyposażony zarówno w podwozie kołowe, jak i narty. Zamiana podwozia z jednej wersji na drugą może być wykonana w krótkim czasie w warunkach polowych"" - czytamy w Wikipedii.  An-2 jest największym produkowanym seryjnie jednosilnikowym dwupłatowcem na świecie. To właśnie na pokładzie tego samolotu Michael Manousakis i Tony „Air“ pokonali Atlantyk, dotarli do Nowego Jorku, a tam... przelecieli obok Statui Wolności.  An-2 swego czasu był także produkowany w Polsce."
http://tech.wp.pl/rosja-wzmacnia-swoj-pancerny-potencjal-dywizje-dostaja-zmodernizowane-t-72-6105894441518209a,"Rosja wzmacnia swój pancerny potencjał. Dywizje dostają zmodernizowane T-72 Rosyjskie siły zbrojne otrzymują głęboko zmodernizowane czołgi T-72B3, które trafiają na wyposażenie niedawno sformowanych dywizji wojsk lądowych. Moskwa kontynuuje szeroko zakrojony proces wzmacniania własnego potencjału pancernego. Jak donosi agencja TASS, czołgi T-72B3 zostały niedawno przekazane Tamańskiej Gwardyjskiej Dywizji Piechoty Zmotoryzowanej. Ta jednostka w ramach reformy rosyjskiej armii, wprowadzanej w drugiej połowie ubiegłej dekady została przekształcona w brygadę. Minister obrony Siergiej Szojgu jeszcze w 2013 roku, a więc jeszcze przed wybuchem kryzysu ukraińskiego zdecydował o ponownym przekształceniu jej w dywizję. Obecnie na jej wyposażenie trafiły głęboko zmodernizowane czołgi T-72B3, prawdopodobnie w odmianie opisywanej T-72B3(M). Te ostatnie są wyposażone w nowy system kierowania ogniem i panoramiczny przyrząd obserwacyjny z termowizorem dla dowódcy czołgu. Czołgi T-72B3 dysponują też możliwością użycia pocisków podkalibrowych nowego typu o zwiększonej przebijalności pancerza, a nowa wersja otrzymała również pancerz reaktywny Relikt w miejsce Kontakt-5. Niedawno rosyjskie siły zbrojne zdecydowały się na sformowanie kilku dodatkowych dywizji (na bazie istniejących jednostek), z których co najmniej trzy mają być rozlokowane na kierunku zachodnim. Komentatorzy odczytują to jako przygotowanie Moskwy do ewentualnego udziału w konflikcie o dużej intensywności. Samodzielne brygady, wcześniej stanowiące podstawę wyposażenia sił zbrojnych Rosji, są bowiem bardziej przydatne w działaniach o niskim lub średnim natężeniu, wymagających wydzielania mniejszych, bardziej elastycznych pododdziałów. Wbrew zapowiedziom na razie do rosyjskich jednostek nie trafiają jednak duże liczby czołgów nowego pokolenia T-14 Armata (znajdujących się nadal na etapie testów i rozwoju), ale bazują one na zmodernizowanych T-72B3, wspartych przez T-90A czy T-80U. Należy jednak pamiętać, że rosyjskie dowództwo przykłada dużą wagę do ewolucyjnego podejścia i stopniowego wzmacniania potencjału armii, również pod względem technicznym. Przykładem jest sam czołg T-72B3 (bazujący na bardziej zaawansowanej odmianie T-72B, w stosunku do czołgów dostarczanych w czasach Zimnej Wojny krajom byłego Układu Warszawskiego, w tym Polsce). Po kilku latach od rozpoczęcia wprowadzania ich na wyposażenie zdecydowano się na opracowanie zmodyfikowanej wersji. Otrzymała ona system kierowania ogniem z panoramicznym termowizorem dla dowódcy, pozwalającym na działania w trybie hunter-killer w każdych warunkach atmosferycznych (wcześniej termowizorem dysponował tylko działonowy), głęboko zmodernizowany układ napędowy czy wreszcie pancerz reaktywny nowej generacji Relikt w miejsce Kontakt-5. Relatywnie szybkie tempo wprowadzania zmodernizowanych czołgów do rosyjskiej armii stanowi wyzwanie dla krajów NATO. Powinny one wzmacniać swój potencjał w zakresie broni pancernej czy przeciwpancernej, również w krótkim okresie czasu. Często jednak na przeszkodzie temu stoją długotrwałe procedury i wewnętrzne uzgodnienia przemysłu (jak w wypadku modernizacji przywracanych do służby czołgów Leopard 2 w Niemczech) czy konieczność realizacji jedynie ograniczonej liczby priorytetów z uwagi na cięcia budżetowe, hamujące modernizację pancernych potencjałów w USA i Wielkiej Brytanii. Dlatego niebezpieczeństwo ze strony wojsk pancernych potencjalnego przeciwnika ma szczególne znaczenie dla krajów wschodniej flanki NATO, najbardziej zagrożonych przez Rosję – w tym Polski. Autor Jakub Palowski Czytaj także: ZPP PO: Powołanie Agencji Uzbrojenia przyśpieszy proces modernizacji"
http://tech.wp.pl/samoloty-z-napedem-atomowym-niebezpieczne-monstra-6105160630968961a,"Samoloty z napędem atomowym – niebezpieczne monstra Wraz z rozwojem energetyki jądrowej i postępującą miniaturyzacją reaktorów atomowych pojawiły się pomysły, aby tego typu napęd zastosować w bombowcach strategicznych. Dałoby to im praktycznie nieograniczony zasięg i możliwość przebywania w powietrzu tak długo, na ile sił starczy załogom. Zimna wojna sprawiła, że zarówno Amerykanie, jak i Rosjanie rozpoczęli budowę takich maszyn. W ich efekcie pojawiły się bombowce X6 oraz Tu-119.  Jako pierwsi do prac przystąpili Amerykanie. W roku 1951 Komisja Energetyki Atomowej USA wraz z amerykańskimi siłami powietrznymi zamówiła w firmie General Electric reaktor atomowy o rozmiarach, które umożliwi jego montaż na pokładzie samolotu. Jednocześnie zlecono koncernom lotniczym przygotowanie odpowiedniej maszyny. Finalnie wybrano zmodyfikowany bombowiec Convair B-36 Peacmaker, któremu nadano nazwę X-6. Wówczas, była to największa tego typu maszyna na świecie. Co więcej, samolot pomyślnie przeszedł testy naziemne i dopuszczono go do prób w locie. To swoistego rodzaju latające laboratorium nie było jednak napędzane bezpośrednio energią produkowaną przez reaktor. Amerykanów przerosły liczne problemy techniczne, z którymi nie potrafili się uporać.  Największym problemem, na który napotkali amerykańscy inżynierowie była masa. Sam reaktor i jego waga nie stanowiły kłopotu, natomiast masa wymaganych osłon wykonanych z betonu lub ołowiu generowały mnóstwo problemów. Reaktor typu „wolnego” wymagał by betonowych osłon o masie aż 200 ton, z czym nie poradziłby sobie żaden samolot. Z kolei reaktor „szybki” potrzebował osłon o masie 50 ton, jednak temperatura w rdzeniu dochodziła do 1100 stopni, co groziła stopieniem rdzenia przy dłuższym użytkowaniu.  Finalnie powstał reaktor, który ważył 58 ton, z czego 27 ton to masa osłon. Tak przygotowany samolot rozpoczął loty testowe, których łącznie wykonał 47. Dość szybko okazało się, że obok wysokiej masy i problemów z chłodzeniem, na jaw wychodzą kolejne przeszkody. Osłona kabiny pilotów, zbudowana z 10 cm warstwy ołowiu, wciąż przepuszczała promieniowanie zagrażające ludziom. Silna radiacja miała też niekorzystny wpływ na podzespoły samolotu. W jej wyniku elementy gumowe (np. opony) traciły elastyczność i pękały tak łatwo jak szkło. Z kolei w innych przypadkach guma całkowicie rozmiękała i wręcz rozpływała.  Finalnie program postanowiono zamknąć, a siły przenieść na konstrukcje rakiet balistycznych dalekiego zasięgu.  Podobne próby w roku 1955 podjęło także ZSRR. Rosjanom za bazę do budowy jądrowego samolotu posłużył bombowiec Tu-95. Inżynierowie zdecydowali, że energia wytworzona przez reaktor posłuży do napędzania silników przepływowych – poprzez dostarczanie rozgrzanego powietrza.  Jednak podobnie jak Amerykanie, tak i Rosjanie musieli zmierzyć się problemem silnej radiacji oraz masy reaktora i odpowiednich osłon. Ostatecznie inżynierom udało się rozwiązać większość problemów (np. poprzez niemal całkowitą rezygnację ze skutecznych osłon) i w roku 1961 samolot odbył swój pierwszy lot. Łącznie, w ciągu 8 lat testów odbyto ich 40, jednak spora ich część odbyła się przy wyłączonym reaktorze.  Dość szybko okazało się, że napromieniowaniu ulega nie tylko załoga, ale także całe otoczenie zewnętrzne. Dodatkowo, powietrze napędzające silniki pozostawiało trwałe ślady na dużych obszarach.  Podobnie, jak w przypadku USA, Rosjanie dość szybko zdali sobie sprawę, że dostępna technologia nie umożliwia zbudowanie bezpiecznego i odpowiednio trwałego samolotu napędzanego reaktorem jądrowym. Wybrano zatem drogę rozwoju międzykontynentalnych rakiet z głowicami nuklearnymi.  W roku 2015 firma Boeing opatentowała nowy rodzaj silnika, zasilanego przez energię powstałą w wyniku syntezy jądrowej. Wewnątrz komory mają być umieszczone silne lasery, które skupiają wiązkę w jednym punkcie. W nim umieszczone są izotopy wodoru – deuter i tryt – które w wyniku bombardowania światłem lasera mają przejść fuzję. Powstałe w ten sposób gazy mają napędzać silnik. To oczywiście rozwiązanie teoretyczne i jak do tej pory Boeing nie planuje nawet budować prototypu, jednak jest to kolejny dowód na to, że idea samolotów napędzanych atomowo nie umarła wśród inżynierów."
http://tech.wp.pl/tajna-bron-saddama-husajna-6103765855720577a,"Projekt Babilon: tajna broń Saddama Husajna. Kto zamordował genialnego konstruktora? Losy projektu Babilon wydają się gotowym scenariuszem filmowym i pożywką dla wielbicieli teorii spiskowych. Znalazłyby się w nim: projekt HARP, genialny naukowiec, walka wywiadów i dyktator hojnie finansujący budowę niezwykłego urządzenia. A na końcu tajemnicze morderstwo. Czym był projekt Babilon? W 1886 roku Juliusz Verne napisał powieść „Z Ziemi na Księżyc”. Opowiedział w niej historię pierwszych astronautów i opisał statek, którym wyruszyli w kosmos. Proponowany przez Verne''a pojazd kosmiczny był w gruncie rzeczy wielkim pociskiem, wystrzelonym w kierunku Księżyca przez gigantyczne działo o nazwie Kolumbiada. Po kilkudziesięciu latach od pierwszego wydania wizjonerskiej powieści Verne’a, na początku lat 60. XX wieku, za realizację podobnego pomysłu zabrali się Amerykanie. W ramach projektu HARP (nie HAARP – to zupełnie inny projekt), postanowiono opracować działo zdolne do wystrzeliwania różnych obiektów w kosmos. HARP (High Altitude Research Project) miał służyć do badań balistycznych i umożliwić przeprowadzanie niewielkim kosztem doświadczeń dotyczących zachowania się różnych obiektów po wejściu w atmosferę – wystrzelenie pocisku z działa miało być znacznie tańsze od stosowania w tym celu rakiet. Orędownikiem tego projektu był Gerald Bull – utalentowany i mający spore osiągnięcia w dziedzinie balistyki kanadyjski inżynier, którego prace miały doniosły wpływ na rozwój XX-wiecznej artylerii dalekiego zasięgu.  Dzięki swoim wcześniejszym sukcesom podczas pracy dla agencji CARDE i zdobytemu wówczas autorytetowi Gerald Bull przeforsował finansowanie dla projektu HARP. Ze względu na dogodne – z punktu widzenia umieszczania obiektów na orbicie – położenie, badania prowadzono na wyspie Barbados. Projekt okazał się bardzo obiecujący. Wykorzystując zmodyfikowane, stare działo okrętowe kalibru 406 milimetrów, Bull wystrzelił 150-kilogramowy pocisk Martlet na wysokość 66 kilometrów. Udane próby doprowadziły do zwiększenia finansowania, co pozwoliło na przyspieszenie prac badawczych. W szczytowym okresie nad projektem HARP pracowało około 300 naukowców, a ich prace - poza Stanami Zjednoczonymi - finansowała również Kanada, widząc w nim szansę na dołączenie tanim kosztem do kosmicznego wyścigu. Nie były to płonne nadzieje, bo efekty były początkowo imponujące.  W 1966 roku pocisk Martlet-2 osiągnął rekordową wysokość 180 kilometrów, a tysiąc testowych wystrzałów pociskami z aparaturą pomiarową dostarczył około połowy danych, jakie w dziejach zebrano na temat górnych warstw atmosfery. Osiągnięte sukcesy - choć nie sposób im zaprzeczać - były jednak dalekie od ostatecznego celu całego projektu, którym było umieszczenie wystrzelonego z działa obiektu na orbicie. Doprowadziło to do ograniczenia, a później wstrzymania finansowania dalszych prac. Trudna do udowodnienia, choć niewykluczona, jest również teza o sabotowaniu programu HARP przez niektórych naukowców, zazdrosnych o sukcesy Geralda Bulla. W każdym razie program HARP został w 1968 roku zamknięty. Jego pozostałością jest zachowane do dziś działo o lufie liczącej niemal 37 metrów. Mimo niepowodzenia programu HARP, Gerald Bull nie porzucił swojego pomysłu, a z otwartymi rękami przyjęto go w Republice Południowej Afryki. Nic dziwnego: ze względu na obowiązującą w tym kraju segregację rasową – apartheid – społeczność międzynarodowa nałożyła na RPA liczne sankcje, również w kwestii importu uzbrojenia.  Nie mogąc pozyskać nowoczesnej broni z zagranicy, Republika Południowej Afryki postanowiła wyprodukować własną. Efekt sankcji okazał się odwrotny od zamierzonego: RPA rozwinęła swój przemysł obronny na tyle, że jako jedno z nielicznych państw świata była w stanie samodzielnie produkować niemal wszystko, co potrzebne. Od broni strzeleckiej, poprzez czołgi (Olifant), pojazdy bojowe (Rooikat), po smigłowce szturmowe (Denel Rooivalk), kierowane rakiety przeciwpancerne Mokopa czy nawet samoloty, jak Atlas Cheetah. Nie bez znaczenia był również udział Geralda Bulla. Dzięki niemu możliwe stało się m.in. skokowe udoskonalenie południowoafrykańskiej artylerii, która wzbogaciła się o rewolucyjną armatohaubicę GC 45. O tym, jak bardzo górowała nad ówczesną konkurencją, świadczy jej zasięg – dysponująca takim samym kalibrem amerykańska haubicoarmata strzelała na niecałe 19 kilometrów, a wykorzystująca specjalną amunicję GC 45 miała zasięg ok. 40 kilometrów. Na podstawie tej broni RPA skonstruowała następnie jedno z najlepszych dział na świecie – haubicoarmatę Denel G5. Osiągnięciami inżyniera zainteresował się również Saddam Husajn. Mocarstwowe aspiracje irackiego przywódcy, jak i trwający w latach 80. konflikt z sąsiednim Iranem skłoniły go do szukania niekonwencjonalnych rozwiązań. Jednym z nich był projekt Babilon. Było to działo o kalibrze 1000 milimetrów zdolne zarówno do umieszczania satelitów na orbicie, jak i – teoretycznie - do ostrzeliwania celów będących poza zasięgiem posiadanej przez Irak artylerii i rakiet, choć możliwość militarnego wykorzystania tego działa nie jest potwierdzona. Saddam Husajn był jednak pragmatykiem – zgodził się na finansowanie wątpliwego z militarnego punktu widzenia projektu pod warunkiem, że Gerald Bull podejmie się udoskonalenia posiadanych przez Irak rakiet Scud. Wiadomo, że naukowiec zgodził się na ten warunek. Choć jego wkład w rozwój irackich rakiet nie jest znany, to Scudy B, mające pierwotnie zasięg 280 kilometrów, po modyfikacjach do wersji Al-Abbas mogły razić cele oddalone o 600 kilometrów. W ramach prac nad projektem Babilon Gerald Bull opracował testowe działo o nazwie Baby Babylon. Jego lufa miała długość 45 metrów i kaliber 350 milimetrów. Miało służyć jedynie testowaniu technologii niezbędnych do osiągnięcia docelowego projektu. Próby musiały wypaść obiecująco, bo Bull przystąpił do realizacji swojego głównego celu. Zamówienia na poszczególne elementy działa o metrowej średnicy złożono w wielu europejskich firmach – części produkowano m.in. w Wielkiej Brytanii, Hiszpanii, Holandii i Szwajcarii. Choć powstały m.in. fragmenty lufy, dalszą realizację projektu przerwała śmierć pomysłodawcy. 20 marca 1990 roku Gerald Bull został w Brukseli zastrzelony, a okoliczności zdarzenia wskazują, że nie był to przypadkowy napad, ale egzekucja.  Choć istnieją różne teorie sugerujące udział Mossadu, służb irańskich lub amerykańskiego wywiadu, sprawcy pozostają nieznani. Pozostałości projektu Babilon w postaci segmentów gigantycznej lufy można do dziś podziwiać m.in. w angielskim Imperial War Museum Duxford. Projekt pojawia się również jako główny motyw w powieści „Pięść Boga” Fredericka Forsytha."
http://tech.wp.pl/w-kosmosie-nie-ma-czasu-na-strach-miroslaw-hermaszewski-6109098852497537a,"""W kosmosie nie ma czasu na strach"" - Mirosław Hermaszewski Jak napić się wody w kosmosie? Dlaczego mucha na orbicie może budzić obawy? Jak postrzega się Ziemię z tak dużej odległości? Mirosław Hermaszewski, pierwszy Polak w kosmosie, na kanapie telewizji WP opowiadał, jak wyglądała jego przygoda w przestrzeni pozaziemskiej."
http://tech.wp.pl/juz-niebawem-po-20-latach-sonda-cassini-splonie-w-atmosferze-saturna-6109085533042817a,"Już niebawem, po 20 latach, sonda Cassini spłonie w atmosferze Saturna Sonda Cassini rozpoczęła swoją misję w 1997 roku. Do celu podróży, czyli orbity Saturna, dotarła 7 lat później w 2004 r. 26 kwietnia 2017 r. Cassini dokona pierwszego z wielu „nurkowań” pomiędzy Saturnem a jego pierścieniami, aby ostatecznie spłonąć w atmosferze planety. - Żaden pojazd kosmiczny stworzony rękami człowieka nie pokonał tej bariery, którą Cassini pokona aż 22 razy – powiedział Thoma Zurburchen z NASA. – To, czego dowiemy się podczas ostatniej podróży sondy, da nam nowe informacje o tym, w jaki sposób powstają gazowe olbrzymy i układy planetarne. W trakcie swojej misji wokół Saturna Cassini dokonała wielu odkryć. Dzięki sondzie naukowcy z NASA mogli zgłębiać wiedzę o globalnym oceanie pod lodową skorupą Enceladusa, księżyca Saturna, czy o morzach wypełnionych ciekłym metanem na innym księżycu, Tytanie. Po 20 latach od startu z Ziemi i 13 latach krążenia wokół gazowego olbrzyma, w Cassini kończy się paliwo. NASA podjęła w 2010 roku decyzję o celowym zniszczeniu sondy w atmosferze Saturna, aby nie zaszkodzić jego księżycom. Ostatnią trasę Cassini NASA zobrazowała w emocjonującej symulacji wideo. Samo zakończenie misji Cassini też okazało się dla ekspertów z NASA wyzwaniem. Chcieli przeprowadzić je tak, aby do ostatniej chwili zebrać jak najwięcej danych. Dlatego tor lotu sondy został zaprogramowany w ten sposób, że przez następne pięć miesięcy Cassini zbierze i prześle informacje, których nie udałoby się uzyskać w żaden inny sposób. Zespół NASA chce w ten sposób uzyskać informacje o strukturze planety, pochodzeniu pierścieni, składzie atmosfery Saturna i cząsteczkach dochodzących z głównych pierścieni. Oprócz tego Cassini zrobi najbliższe zdjęcia chmur gazowego giganta i jego wewnętrznych pierścieni. Według naukowców przestrzeń pomiędzy planetą a pierścieniami nie powinna zawierać obiektów na tyle dużych, aby zagrozić sondzie. Mimo to podczas pierwszego przelotu mają zamiar wykorzystać talerz anteny jako osłonę dla instrumentów naukowych.  - Na pewno jest tutaj dużo niewiadomych, ale jest to właśnie jeden z powodów, dla których przeprowadzamy tę próbę już pod koniec misji – powiedział Earl Maize, szef misji Cassini."
http://tech.wp.pl/naukowcy-odkryli-zagubiona-egzoplanete-ukrywala-sie-w-systemie-kepler-150-6109036836870273a,"Naukowcy odkryli zagubioną egzoplanetę. Ukrywała się w systemie Kepler-150 Nowo odkryta egzoplaneta jest częścią systemu zauważonego przez Kosmiczny Teleskop Keplera, który nosi mało oryginalną nazwę ""Kepler-150"". System ten składa się z podobnie mało oryginalnie nazwanych planet: Kepler-150 b, c, d oraz e. Kepler-150 f znajduje się dalej od pozostałych planet i jej sygnał był słabo widzialny. Planetę udało się odkryć astronomom z Uniwersytetu Yale. Dane pochodzące z oddalonego o 3 tys. lat świetlnych systemu Kepler-150 poddali ponownej obróbce. Użyli do tego nowego algorytmu, który bierze pod uwagę dane z Keplera, sygnały znanych już planet oraz gwiazd i  na tej podstawie pozwala wyselekcjonować sygnał niepasujący do żadnego z opisanych wcześniej ciał niebieskich. Dzięki temu naukowcy określili obecność planety oraz jej orbitę z dokładnością do 99,998 proc. Pełne okrążenie gwiazdy zajmuje planecie Kepler-150 f 637 dni. Czyli znacznie dłużej niż odkrytym kilka lat wcześniej pozostałym planetom systemu Kepler-150, co dodatkowo wpłynęło na trudność obserwacji. - Udało nam się to tylko dzięki naszej nowej technice modelowania i odsiewania sygnałów znanych planet – powiedział szef zespołu odpowiedzialnego za odkrycie Keplera-150 f, Joseph Smith. – Planeta kryła się dosłownie w lesie innych planet – dodał naukowiec."
http://tech.wp.pl/tajemnicza-katastrofa-nad-afrykanskim-jeziorem-zabila-w-jedna-noc-1700-osob-6108747851995265a,"Tajemnicza katastrofa nad afrykańskim jeziorem zabiła w jedną noc 1700 osób Katastrofa nad jeziorem Nyos w północnym Kamerunie doprowadziła do śmierci 1700 mieszkańców okolicznych wiosek i 3500 sztuk bydła.  W nocy z 21 na 22 sierpnia 1986 roku ze znajdującego się na zboczu wygasłego wulkanu jeziora Nyos wydobyła się ogromna chmura dwutlenku węgla. Ponad 1,5 mln ton gazu rozlało się po dwóch sąsiednich dolinach. Jako że dwutlenek węgla jest cięższy od tlenu, to wyparł go na wysokość kilkunastu metrów.  Większość z ponad 1700 ofiar udusiła się we śnie. Śmiercionośna chmura dotarła ok. 20 km od jeziora, zabijając też ponad 3500 zwierząt hodowlanych. Jedna z osób, które przeżyły kataklizm, tak mówiła o tamtej nocy: - Nie mogłem mówić, traciłem przytomność, nie mogłem otworzyć ust, bo czułem coś obrzydliwego. Słyszałem swoją córkę, która kasłała w okropny sposób, gdy podszedłem do jej łóżka, zemdlałem. Następnego dnia obudził mnie znajomy. Moja córka leżała martwa w swoim łóżeczku. Cały byłem pokryty ranami, które pojawiły się nie wiadomo skąd. Poszedłem do domu sąsiadów, wszyscy byli martwi. Wziąłem motor i pojechałem do sąsiedniej wioski. Po drodze nie widziałem żadnych śladów życia. Nie mogłem chodzić ani mówić, moje ciało było całkowicie bezsilne. Po tej tragedii naukowcy ocenili, że gaz z jeziora uwolnił się na skutek erupcji limnicznej, zwanej też odwróceniem jeziora. Jest to proces, w którym dwutlenek węgla  uwięziony w dolnych partiach jeziora zaczyna gwałtownie się uwalniać. Oprócz chmury gazu katastrofie towarzyszyło też pojawienie się fali na jeziorze. Wg naukowców miała ona nawet 25 metrów wysokości, a rozbijając się o brzeg, uszkodziła naturalną tamę utrzymującą jezioro na zboczu wulkanu. Do dziś eksperci nie wiedzą, co uruchomiło proces erupcji. Geolodzy spierają się co do tego, czy było to osunięcie ziemi, czy mała erupcja wulkaniczna na dnie jeziora. W 2001 i 2011 roku w jeziorze zainstalowano specjalne rury, które mają za zadanie wypompowywać dwutlenek węgla z dna i w przyszłości zapobiec podobnej katastrofie."
http://tech.wp.pl/polacy-pomogli-wymyslic-papierosa-przyszlosci-6108368335759489a,"Polacy pomogli wymyślić papierosa przyszłości Firma Philip Morris wprowadza na nasz rynek nowy gadżet, będący alternatywą i dla tradycyjnego papierosa, i dla nowoczesnego e-papierosa. Pracowali nad nim Polacy. Czym wyróżnia się na tle konkurencji?  IQOS nie spala tytoniu znajdującego się w specjalnych wkładach, a tylko go podgrzewa. Dzięki temu wytwarza aerozol zawierający nikotynę. Producent twierdzi, że w wyprodukowanej przez urządzenie “mgiełce” jest średnio 90 proc. mniej szkodliwych substancji – poza nikotyną – niż w dymie papierosowym.  Nadal jednak czuć “prawdziwy smak tytoniu” - zapewniają przedstawiciele firmy Philip Morris.  Czym różni się IQOS od zwykłego e-papierosa? Do tego drugiego wlewamy płyn, który się podgrzewa i zamienia w parę. W przypadku IQOS podgrzewamy tytoń.  Firma Philip Morris przeprowadziła badania kliniczne. Wynika z nich, że palacze, którzy na potrzeby testu całkowicie zrezygnowali z papierosów na rzecz IQOS, byli narażeni na badane substancje szkodliwe na podobnym poziomie do tego, co osoby, które w ramach tego samego badania rzuciły palenie.  Co ciekawe, wiele prac nad tą alternatywą dla papierosa i e-papierosa przeprowadzono w Polsce. Jedno z badań odbywało się w Kajetanach koło Warszawy. - W Polsce były i są prowadzone zaawansowane projekty badawczo-rozwojowe w zakresie badań przedklinicznych, klinicznych oraz nad rozwojem technologii podgrzewania tytoniu - informuje przedstawiciel Philip Morris.  IQOS jest kolejną próbą stworzenia gadżetu, który pozwoli na “zdrowe palenie”. A przynajmniej na mniej szkodliwe. Wcześniej w podobny sposób zachęcano do e-papierosa.  Sęk w tym, że wciąż nie wiadomo, czy e-palacze sobie szkodzą, czy nie.  Według kilkumiesięcznych badań zespołu kierowanego przez prof. Andrzeja Sobczaka ze Śląskiego Uniwersytetu Medycznego oraz Instytutu Medycyny Pracy i Zdrowia Środowiskowego, w aerozolu wytwarzanym w e-papierosie nie ma np. węglowodorów typowych dla dymu tytoniowego, takich jak rakotwórczy benzen - informował portal zdrowie.pap.pl. Co więcej, w tych badaniach udowodniono, że “z e-papierosa wdycha się siedem razy mniej rakotwórczego formaldehydu”. Do podobnych wniosków doszli naukowcy z Wielkiej Brytanii. E-papierosy są zdecydowanie mniej toksyczne i znacznie bezpieczniejsze niż tradycyjne papierosy - wynikało z raportu brytyjskiego ""Cancer Research"".  Według Alison Cox z Cancer Research uzyskane wyniki wskazują rosnącą liczbę dowodów przemawiających za tezą, że papierosy elektroniczne są bezpieczniejszą alternatywą dla papierosów tradycyjnych i mogą stanowić pomocne narzędzie w rzucaniu palenia przez osoby uzależnione - informowała PAP.  Jak zwykle jest jednak “ale”.  Problem w tym, że nie zawsze dokładnie wiemy, co zawierają liquidy stosowane w e-papierosach. Istnieje więc ryzyko, że szkodliwych substancji nie brakuje. Co za tym idzie, nieznane są też szczegóły związane z tym, jakie związki są wydzielane podczas podgrzewania.  Naukowcy zwracają uwagę również na to, jaki aromat się stosuje. Na przykład badacze z brytyjskiego Uniwersytetu Salford przebadali płyny o różnych aromatach. Każdy okazał się szkodliwy, “jednak aromaty mentolu, kawy, tytoniu, gumy balonowej i cukierków karmelowych okazały się znacznie bardziej toksyczne niż aromaty owocowe”.  Przewagą IQOS jest więc fakt, że mamy do czynienia z tytoniem, a nie niezbyt dokładnie przeanalizowaną substancją. Trzeba jednak pamiętać, że to wciąż tytoń, a ten zawiera przecież uzależniającą nikotynę.  Na początek  IQOS kupimy tylko w Warszawie. Niebawem ruszy sprzedaż internetowa. Wkłady tytoniowe będą dostępne szerzej w wybranych punktach sprzedaży, np. stacjach benzynowych i sklepach z artykułami tytoniowymi. Producent zapewnia, że “sieć sprzedaży będzie sukcesywnie rozszerzana”."
http://tech.wp.pl/to-najbezpieczniejsze-miejsce-do-przechowywania-danych-na-swiecie-6108342268810881a,"To najbezpieczniejsze miejsce do przechowywania danych na świecie Arktyczne Światowe Archiwum to schron, który ma zabezpieczyć dokumenty, dane i książki przed złodziejami, hakerami, szpiegami, a nawet przed wojną nuklearną.   Schron mieści się na norweskiej wyspie Spitzbergen na Oceanie Arktycznym w opuszczonej kopalni węgla kamiennego. W tym samym miejscu znajduje się Światowy Bank Nasion, w którym przechowywane są  nasiona blisko miliona roślin z całego świata. Miejsce na schron zostało wybrane nieprzypadkowo. Niska temperatura Arktyki (archipelag Svalbard znajduje się jedynie 1000 km od bieguna północnego) jest kluczowa dla bezpiecznego przechowywania zarówno nasion, jak i danych. Operator tego miejsca, firma Piql twierdzi, że w tych warunkach dane zapisane na ich specjalnych nośnikach przetrwają ponad 1000 lat. Arktyczne Światowe Archiwum ma być też odporne na skutki wybuchu bomby atomowej czy na impuls elektromagnetyczny. Dane w Arktycznym Światowym Archiwum mogą przechowywać kraje, organizacje, a także indywidualne osoby. Jednym z pierwszych użytkowników schronu jest rząd Brazylii, który zdecydował się na umieszczenie w nim swojej konstytucji. Natomiast Meksyk przekazał dokumenty z czasów cywilizacji Inków.  W jaki sposób dane są przechowywane, że przetrwają atak nuklearny i ponad 1000 lat? Każda książka, film, nagranie czy dokument jest skanowany i przenoszony na specjalny film światłoczuły. W takiej formie taśma z filmem trafia do schronu, do którego dostęp jest ściśle kontrolowany. Baza danych nie jest połączona z interetem, więc nie można się do niej zdalnie włamać i zmienić danych. Dodatkowym atutem składowania danych na filmie, w odróżnieniu od dysków, jest niewrażliwość tego nośnika na impuls elektromagnetyczny towarzyszący wybuchowi bomby atomowej.  Dane na filmie zapisane są w ten sposób, że do ich odczytania nie będzie potrzebna zaawansowana technologia czy nawet szczegółowa wiedza o procesie. W przypadku całkowitej katastrofy dane będzie można odczytać przy użyciu jedynie źródła światła, aparatu i komputera, a instrukcja o tym, jak to zrobić, jest zapisana na samym filmie."
http://tech.wp.pl/bez-latajacych-samochodow-nie-wyobrazano-sobie-przyszlosci-dlaczego-wciaz-ich-nie-ma-6093553114821761a,"Bez latających samochodów nie wyobrażano sobie przyszłości. Dlaczego wciąż ich nie ma? Choć wiele wizji rodem z książek i filmów science-fiction jest dziś codziennością, to jedna z nich wciąż nie została zrealizowana. Dlaczego wciąż samochodami jeździmy, a nie nimi latamy? Starsi widzieli je w takich filmach jak “Blade Runner”, “Piąty Element” czy “Powrót do przyszłości”, nieco młodsi na przykład w kreskówce “Jetsonowie”. Dzięki filmom, książkom science-fiction czy przewidywaniom futurologów latające samochody to pierwsza rzecz, która pojawiała się przed oczami, kiedy dawniej myślano o przyszłości i “odległym” XXI wieku. Tymczasem jest rok 2017, a rewolucyjna wizja się nie spełniła. I raczej nie zanosi się, by miała się w ogóle ziścić.  Oczywiście to nie oznacza, że prób nie ma. “Latający samochód” to koncepcja znana od dawna, jednak projekty czy nawet efekty daleko odbiegają od marzeń. Te pojazdy to dziwaczne połączenia helikopterów czy awionetek z tradycyjnymi, jeżdżącymi samochodami. To dziwactwa z kołami i doczepianymi skrzydłami. A nam chodziło przecież o coś takiego:  Elon Musk, ekscentryczny miliarder-geniusz, który już podbija kosmos, a niebawem wyśle na Marsa ludzi, zabrał również głos w sprawie latających samochodów. I... nie dał im szans. Jego zdaniem rozmyślanie o fruwających brykach to strata czasu, a sama koncepcja nigdy by się nie przejęła. Głównie przez… hałas. Latające samochody byłyby bardzo głośne, a nikt nie chciałby mieć nad głową roju szumiących, ciężkich maszyn. Patrząc w górę nie widzielibyśmy nieba, tylko dudniące potwory o sporej masie.  Cóż, hałas był też argumentem przeciwko silnikom i między innymi dlatego w 1926 roku, na łamach ""Ilustrowanego Kuryera Codziennego"", wyobrażano sobie, że w przyszłości auta będą poruszać się pod ziemią, pozwalając odpocząć mieszkańcom. Skoro więc jednak oswojono się z warkotem pojazdów jeżdżących, to może z czasem byśmy przywykli do nowych gości na niebie?  Tyle że hałas to dopiero początek wyliczanki pod tytułem “dlaczego latające samochody nie mają sensu”.  - Moim zdaniem największym kłopotem jest wydajność i system sterowania - mówi mi Piotr Stanisławski z serwisu crazynauka.pl - Latające samochody musiałyby poruszać się ze stosunkowo niewielką prędkością, a to, paradoksalnie, jest w powietrzu bardzo nieekonomiczne. Cichy i bezpieczny napęd elektryczny jest za mało wydajny (waga baterii!), silniki spalinowe takie jak w śmigłowcach zużywają bardzo dużo paliwa - wyjaśnia.  Do tego dochodzi kwestia bezpieczeństwa. Latające samochody musiałyby mieć swój “kodeks drogowy”, a samo wyobrażenie go sobie rodzi mnóstwo pytań i wątpliwości, nie mówiąc o jego stworzeniu. Bez “drogowej kontroli lotów” - jakkolwiek głupio to nie brzmi - trudno wyobrazić sobie taki ruch.  Nie dość, że latające samochody byłyby mało ekonomiczne, to jeszcze dostępne dla nielicznych. W końcu dziś mało kto ma uprawnienia lotniczne, a właśnie odpowiednik “prawa jazdy” dla pilotów musiałby funkcjonować przy latających samochodach.  - Poruszanie się w trzech wymiarach, ze znaczną prędkością i pomiędzy innymi pojazdami stawia bardzo wysokie wymagania. Zdobycie “naziemnego” prawa jazdy jest już stosunkowo trudne, a nabycie odpowiednich umiejętności do poruszania się latającym samochodem leżałoby z pewnością poza możliwościami większości osób - stwierdza Piotr Stanisławski.  Z drugiej strony może to i lepiej, bo wówczas ryzyko karamboli maleje. Tyle że żadna odpowiedzialna firma nie zainwestuje w technologię, która nie będzie powszechna - koło się zamyka. Latające samochody nie mogą być skomplikowane w obsłudze, bo inaczej nikt by ich nie kupił.  Nieodpowiedzialni drogowcy są postrachem ulic, więc aż strach pomyśleć, co by się działo, gdyby wzbili się w powietrze. Nic dziwnego, że argument o bezpieczeństwie przez lata gasił entuzjazm fanów idei latających samolotów. O ile jednak kilkanaście lat temu była to całkiem poważna przeszkoda, tak teraz można wyobrazić sobie rozwiązanie tego problemu.  - Wciąż nie potrafimy robić systemów, które dobrze by sobie radziły z kontrolą autonomicznych urządzeń. Autonomiczne samochody poruszające się w dwóch wymiarach nadal znajdują się w fazie testów, a podobny system dla trzech wymiarów wymagałby znacznie większego zaawansowania. Wystarczy wyobrazić sobie jak wyglądałaby stosunkowo niewinna stłuczka na wysokości 300 metrów. Przykład autonomicznych dronów daje pewne nadzieje, ale to dopiero początek bardzo długiej drogi. Wymagania stawiane ciężkim maszynom pasażerskim są zupełnie inne, a stwarzane przez nie zagrożenie bez porównania większe - uważa Piotr Stanisławski.  I dodaje:  - Zderzenie z ptakiem, drobna awaria wynikająca ze złego stanu technicznego, przeciążenie latającego samochodu, skończenie się paliwa itp. Wszystko to, co na ziemi grozi co najwyżej niegroźnym wypadkiem, w powietrzu jest przepisem na potężną katastrofę z dziesiątkami ofiar.  Oczywiście to nie oznacza, że o autonomicznych samochodach będzie cicho. Ta idea nie ma sensu, ale jednak wzbudza mnóstwo emocji. Wiedzą o tym firmy, które bardzo chętnie zapowiadają długo oczekiwane projekty, takie jak latające samochody, deskorolki czy jet-packi, czyli plecaki pozwalające unosić się w powietrzu. Ich dzieła przeważnie nie mają szans trafić do masowej sprzedaży, mają bardzo ograniczone działanie (jak wiele kopii latających deskorolek znanych z “Powrotu do przyszłości” - np. poruszają się krótko i wyłącznie po specjalnej powierzchni) albo w ogóle nie przypominają filmowych pierwowzorów, ale przyciągają uwagę. I robią firmie darmową reklamę.  Na bazie kłamstwa tworzy się kolejne. Tak, tak - oszukano nas. Piękna wizja, przedstawiona w filmach czy książkach science-fiction, ale całkowicie zmyślona. A my w tę bajkę uwierzyliśmy i wciąż liczymy, że się uniesiemy.  - Zostaliśmy raczej oczarowani wizjami z filmów, gdzie powietrznymi autostradami mkną setki maszyn, ruch jest płynny i elegancki. Jednak nikt w filmach nie przedstawia karambolu na takiej autostradzie, a to mogłoby pokazać faktyczne wady tego rozwiązania. Dziś cierpimy stojąc na ziemi w korkach, marzymy więc by wznieść się ponad ten korek i szybko dolecieć do celu. Ale, ale! Nie wznosimy się sami! Wznosi się cały korek. To już nie taka kusząca wizja. - zauważa Piotr Stanisławski.  - Powinniśmy raczej stawiać na sensowne zapanowanie nad ruchem miejskim w dwóch wymiarach (oraz pod ziemią), niż przenosić bałagan i błędy do trzech wymiarów. Sądzę, że nie wytrzymalibyśmy tego ani my, ani środowisko - dodaje."
http://tech.wp.pl/facebook-przedstawia-przyszlosc-wirtualnej-rzeczywistosci-6046197485110401a,"Facebook przedstawia przyszłość wirtualnej rzeczywistości Facebook wie, że w najbliższych latach wirtualna rzeczywistość stanie się kluczowa. I na tę przyszłość jest najlepiej przygotowany. Gdy pojawiły się pierwsze komentarze pracowników Facebooka, że w przyszłości VR będzie jak teleport, wielu pukało się w czoło. Tymczasem w kwietniu pokazano zalążek tej idei - awatary zwiedzały Londyn i robiły sobie wirtualne selfie. Na konferencji dotyczącej przyszłości VR Oculus Connect 3 zobaczyliśmy udoskonaloną wersję tego pomysłu, z Markiem Zuckerbergiem w wirtualnej wersji.  Tym razem komiksowe awatary, bardziej przypominające swoich żywych odpowiedników, rozmawiały ze sobą. Mogły się uśmiechać, robić zdziwioną minę czy udawać zaskoczenie. Do tego dochodziły gry i zabawy, a także możliwość rozmowy wideo za pośrednictwem Messengera. Czyli osoba bez gogli może być w kontakcie z tymi, którzy rozmawiają ze sobą w wirtualnej rzeczywistości. Mało tego - awatary mogą robić selfie, a następnie wrzucić je na swój facebookowy profil. Mark Zuckerberg skorzystał z tej opcji: To jak Skype, tyle że znacznie, znacznie lepszy. Awatary mogą zmieniać miejsce, w którym ze sobą dyskutują. Może to być dno oceanu albo…. wigilijny stół, przy którym siedzi cała rodzina, a obraz transmitowany jest dzięki kamerce nagrywającej w 360-stopniach. Z osobą znajdującą się w innym kraju będzie można pograć w karty, jakby naprawdę była przy nas. Na razie ta wizja ma swoje niedogodności, bo komiksowy znajomy to nie to samo co prawdziwy, ale… co będzie za pięć lat? Za dziesięć? Być może awatary będą dokładniejsze i bardziej realistyczne. Jednak nawet komiksowe twarze to na razie tylko przyszłość. Facebook jeszcze nie zdradził, kiedy wypuści swój komunikator VR. Wciąż szykuje się na nadejście mody na wirtualną rzeczywistość. Owszem, ma już firmę produkującą sprzęt Oculus Rift - te gogle od dawna są na rynku. Na konferencji zdradzono, że Facebook przeznaczył już 250 mln dolarów na gry i aplikacje na Oculusa, a drugie tyle zamierza dołożyć. Jeszcze w tym roku swoją premierę będzie mieć kontroler do Rifta, Oculus Touch - sterowanie w wirtualnej rzeczywistości wreszcie stanie się łatwiejsze. Oculus zapowiada też rewolucyjne - z dzisiejszej perspektywy - bezprzewodowe gogle. Mają działać niezależnie od smartfona i komputera. Sęk w tym, że nie znamy żadnych szczegółów. Jak mają działać, kiedy się pojawią, ile będą kosztować. Przyszłość, przyszłość, przyszłość. Facebook czeka, aż wirtualna rzeczywistość będzie oswojona. Z gogli będziemy korzystać, grając, oglądając filmy, przeglądając zdjęcia. “Brudną robotę”, czyli wprowadzanie VR do domów, Facebook pozwala wykonać innym. Na przykład Google''owi, który niedługo wypuści na rynek ładne, niedrogie acz porządne gogle , dzięki któremu materiały VR będą prezentować się lepiej. To wszystko są małe kroczki, które sprawiają, że wirtualna rzeczywistość ma coraz więcej entuzjastów. Facebook stoi z boku i czeka. Dzisiaj rozmowa z awatarem może wydawać się dziwna, niepotrzebna; intrygująca, ale niezbyt przekonująca. To dlatego, że gogle VR i ich możliwości są jeszcze nieznane wszystkim ludziom. Facebook wie, że prędzej czy później spędzanie z kimś czasu, jakby naprawdę było się razem w jednym miejscu, będzie lepsze niż dzwonienie czy rozmawianie za pomocą kamerki internetowej. Facebook wie, że czas wirtualnej rzeczywistości dopiero nadejdzie. I na tę chwilę wydaje się, że będzie najlepiej przygotowany. W końcu szykuje się na to od lat. Gdy Facebook zdecydował wykupić firmę stojącą za goglami Oculus Rift, wielu nie mogło zrozumieć tej decyzji.  VR i portal społecznościowy?  Tymczasem Zuckerberg konsekwentnie realizuje swoją misję. VR jako teleport - wszystko w swoim czasie...  Adam Bednarek"
http://tech.wp.pl/inteligentny-dom-zalozyciela-facebooka-mowi-glosem-morgana-freemana-6071576934933121a,"Inteligentny dom założyciela Facebooka mówi głosem Morgana Freemana Mark Zuckerberg pracował przez ostatnio rok nad stworzeniem sztucznej inteligencji, która będzie zarządzała jego domem. System nazwany, przez założyciela Facebooka, ""Jarvis"" mówi jednym z najpopularniejszych na świecie głosów. Użyczył mu go amerykański aktor Morgan Freeman. Jak tłumaczy Zuckerberg, w poście zamiaszczonym na portalu społecznościowym, zadaniem jakie postawił sobie na ten rok było stworzenie ""prostej sztucznej inteligencji"" rodem z filmów o Iron Manie, która będzie zarządzać jego domem. Do zadań systemu należy zarządzanie światłem, ogrzewaniem czy nagłośnieniem. Sztuczna inteligencja ma rozpoznawać też głos Marka oraz jego żony, uczyć się nowych poleceń, a także rozpoznawać jego znajomych. Jarvis może też mówić do swojego stwórcy, i robi to głosem Morgana Freemana, chociaż jak ujawnia Zuckerberga testował też wersję udźwiękowioną przez gwiazdę kina akcji Arnolda Schwarzeneggera."
http://tech.wp.pl/z-krakowa-do-gdanska-w-35-minut-z-predkoscia-bliska-predkosci-dzwieku-polacy-buduja-hyperloop-6106952507799681a,"Z Krakowa do Gdańska w 35 minut z prędkością bliską prędkości dźwięku. Polacy budują Hyperloop HyperPoland - zespół inżynierów z Polski konstruuje prototyp kapsuły Hyperloop, zupełnie nowego środka transportu. Właśnie dostali się, razem z 24 zespołami z całego świata, do finału konkursu organizowanego przez firmę SpaceX Elona Muska. Wrocławianie rozpoczynają teraz akcję crowdfundingową, by zebrać fundusze na budowę prototypu, który latem ma odbyć testy w USA. O rewolucyjnym projekcie i jego szansach na realizację opowiedzą Tomasz Kublin i Natalia Strawa z HyperPoland."
http://tech.wp.pl/chce-wyslac-ludzi-na-marsa-ma-pomysl-na-zakorkowane-ulice-elon-musk-zamierza-drazyc-tunele-6084357821117057a,"Chce wysłać ludzi na Marsa, ma pomysł na zakorkowane ulice. Elon Musk zamierza drążyć tunele Na początku można było uznać to za żart. Elon Musk w grudniu napisał na Twitterze, że ma dosyć korków. I wpadł na pomysł, jak sobie z nimi poradzić - trzeba zacząć kopać tunele pod ziemią. “Naprawdę to zrobię!” dodał, by po chwili większość nie miała wątpliwości. On jest śmiertelnie poważny.  25 stycznia na Twitterze powrócił do tematu tuneli. Z opublikowanego wpisu wynika, że prace rozpoczną się niedługo. Musk dodawał, że mówi serio, to nie żaden żart.  Nie ma powodów, by mu nie wierzyć. Wystarczy prześledzić historię kariery. Jego firma SpaceX opracowała rakiety wielokrotnego użytku, które mogą wracać na dokładnie wyznaczone miejsce. Tesla Motors tworzy szybkie samochody napędzane energią elektryczną, które świetnie się sprzedają i podbijają drogi.  550 kilometrów w pół godziny? Dla Hyperloop, kolejnego projektu, za którym stoi firma Muska, byłaby to pestka. To niezwykły, superszybki pociąg. Idea środka transportu, w którym ludzie podróżują w kapsułach poruszających się w specjalnych próżniowych tubach, osiągając niesamowite prędkości, również wydaje się szalona i nieprawdopodobna. Tymczasem naukowcy z całego świata już pracują nad prototypami, a państwa zachęcają, by próbne trasy powstawały na ich terenie. W specjalnych konkursach biorą udział również Polacy, którzy projektują rozwiązania mające pomóc zrealizować cel, jakim jest superszybki pociąg Hyperloop. Nasi naukowcy chcą, żeby Hyperloop kursował na trasie Warszawa - Wrocław.  - Gdy z tobą rozmawia, prawie cię hipnotyzuje. Patrzy szaleńczym wzrokiem i nagle staje się dla ciebie jasne, że oczywiście, możemy polecieć na Marsa - opowiada Dolly Singh ze SpaceX w biografii ""Elon Musk: Tesla, SpaceX, and the Quest for a Fantastic Future"" autorstwa Ashlee Vance. Tak, Mars też jest celem Muska. Ekscentryczny miliarder przedstawił już nawet plan kolonizacji Czerwonej Planety. Pierwszych ludzi chce posłać tam w 2024 roku. W 2018 roku SpaceX zamierza wysłać na Marsa bezzałogową kapsułę nazywaną Czerwonym Smokiem, w celu przećwiczenia procedury i systemów lądowania. Ta z pasażerami ma pomieścić 100 chętnych. Musk przy tym ostrzega, że ryzyko śmierci będzie duże, ale trudno podejrzewać, by zabrakło zainteresowanych podróżą.  Umówmy się - kopanie tuneli, by poradzić sobie z korkami, jest więc bardzo przyziemnym planem, jeśli porównamy go z kolonizacją Marsa czy szybkim pociągiem, który trasę Kraków-Gdańsk ma pokonać w 30 minut. Patrząc na pomysł z tej perspektywy, wydaje się łatwy do zrealizowania. Co z tego, że jeszcze nie znamy szczegółów i nie wiemy, o co dokładnie, poza wyeliminowaniem korków, chodzi. Wystarczy, że Musk jest w to zaangażowany, by móc wieścić sukces.  Osoby, które z nim współpracowały, nie mają wątpliwości - Musk jest w stanie zrobić niemal wszystko. To geniusz, który “przechytrzy cię, wymyśli wszystko lepiej i lepiej wykona”, jak mówił jeden z jego dawnych współpracowników. Chce zrealizować swoje plany, więc jeśli ktoś nie może mu pomóc, to po prostu z niego zrezygnuje. Jak wtedy, gdy zwolnił wieloletniego pracownika, bo ten przestał się rozwijać.  Kto jak kto, ale Elon Musk może zrealizować nawet najbardziej szalony plan. Szalony z naszej, a nie jego perspektywy, dodajmy..."
http://tech.wp.pl/historyczny-dzien-dla-spacex-takie-wystrzelenie-odbedzie-sie-po-raz-pierwszy-w-historii-lotow-kosmicznych-6106616453113473a,"Historyczny dzień dla SpaceX. Takie wystrzelenie odbędzie się po raz pierwszy w historii lotów kosmicznych Elon Musk ma ambitny plan stworzenia z ludzkości międzyplanetarnego gatunku. W tym celu najpierw musi uczynić podróże kosmiczne bardziej opłacalnymi. Mają to umożliwić rakiety Falcon 9, które będzie można wielokrotnie wykorzystywać. W czwartek, 30 marca, po raz pierwszy nastąpi start rakiety, która raz już poleciała w kosmos. Planowo start rakiety ma odbyć się około północy polskiego czasu. Będzie można go oglądać na żywo tutaj: W misji wyniesienia na orbitę satelity komunikacyjnego SES-10 wykorzystana zostanie rakieta Falcon 9, która wcześniej wzięła udział w misji dostarczenia zaopatrzenia na Międzynarodową Stację Kosmiczną. Jeśli wszystko  zakończy się powodzeniem, będzie to milowy krok dla SpaceX. To pierwsza próba wystrzelenia ładunku przy pomocy używanej wcześniej rakiety.  Idea kosmicznych rakiet wielokrotnego użytku leży u podstawy całego przedsięwzięcia, jakim jest SpaceX, a którego celem jest załogowy lot na Marsa. Dzięki ponownemu wykorzystaniu rakiet będzie można znacznie obniżyć koszty lotów w przestrzeń. Ma to też umożliwić prawdziwą turystykę kosmiczną. Już w 2018 roku SpaceX chce wysłać dwoje kosmicznych turystów w podróż dookoła Księżyca. Rakieta Falcon 9 z satelitą SES-10 zostanie wystrzelona z kompleksu startowego 39A w Centrum Kosmicznym Kennedyego na przylądku Canaveral na Florydzie. Z tego samego kompleksu w latach 60. startowały załogowe misje na Księżyc programu Apollo. Po wyniesieniu satelity na orbitę rakieta Flacon 9 podejmie próbę wylądowania na barce-dronie o nazwie „Oczywiście, że wciąż cię kocham” na Oceanie Atlantyckim."
http://tech.wp.pl/kolejny-projekt-elona-muska-rodem-z-science-fiction-chce-polaczyc-komputer-z-mozgiem-6105952739881601a,"Kolejny projekt Elona Muska rodem z science-fiction. Chce połączyć komputer z mózgiem Szef Tesli i SpaceX założył firmę, która ma zająć się integracją człowieka i maszyny. Neuralink, bo tak nazywa się nowe przedsięwzięcie Muska, ma w przyszłości umożliwić człowiekowi kontrolowanie komputera za pomocą myśli. „Koronka neuronowa” to pomysł ze świata science-fiction stworzonego przez brytyjskiego pisarza Iaina M. Banksa. W książkowym świecie umożliwia ona bezprzewodową łączność między ludzkim mózgiem a komputerem. W założeniach ma to poszerzyć zdolności ludzkiego mózgu, poprawić pamięć i ułatwić kontrolę nad maszynami. Elon Musk chce też tym projektem dać ludziom większe szanse w potencjalnym starciu ze sztuczną inteligencją. Obawia się on bowiem, że w przyszłości właśnie sztuczna inteligencja stanie się największym zagrożeniem dla człowieka. Dlatego też zainwestował w OpenAI, projekt, który ma na celu  opracowanie wytycznych do tego jak powinna wyglądać bezpieczna sztuczna inteligencja, i nie dopuścić do tego, aby maszyny zagroziły ludzkości.  Neuralink zatrudnia na razie kilkoro ekspertów w dziedzinach neurochirurgii i nanotechnologii.  Chociaż już teraz mogą oni pochwalić się wieloletnim doświadczeniem w badaniach nad pracą mózgu, to ich pierwsze osiągnięcia na pewno nie będą tak spektakularne jak te z powieści Iaina M. Banksa. Pierwszy prototyp będzie prawdopodobnie implantem, który wszczepiony w czaszkę będzie leczył takie schorzenia jak epilepsja czy choroba Parkinsona. Elon Musk podchodzi do projektu Neuralink tak samo optymistycznie jak do pozostałych swoich przedsięwzięć. Jego zdaniem działający, mózgowy interfejs to kwestia jedynie 4-5 lat."
http://tech.wp.pl/swiat-technologii-nie-lubi-juz-szalencow-6107988399593089a,"Świat technologii nie lubi już szaleńców  Palmer Luckey nie pracuje już w Facebooku. Niewykluczone, że przez poglądy. To dobry dowód na to, że w świecie technologii nie ma miejsca dla osób, które wychodzą poza ramy. A skoro tak, to jak ktokolwiek ma stworzyć coś przełomowego?  Dlaczego nie mamy jeszcze latających aut? Dlaczego wciąż nie posiadamy kolonii na Marsie? W latach 70. i 80. filmy, a wcześniej książki science fiction, zapewniały nas, że w XXI wieku postęp technologiczny będzie tak duży, że loty w kosmos będą możliwe dla każdego, a latająca deskorolka stanie powszechnym gadżetem dzieciaków.  Jest 2017 rok, nie ma lotów na Marsa, jest za to Facebook. Co poszło nie tak?  W książce “Utopia regulaminów. O technologii, tępocie i ukrytych rozkoszach biurokracji” David Graeber stwierdza, że rozwój technologii został zahamowany przez biurokrację. Papierkowa robota, wypełnianie wniosków, pisma proszące o dofinansowanie, w końcu menedżerowie sprawdzający, czy projekt się opłaca - wszystko to sprawia, że technologia przestała być magiczna. Naukowcy i inżynierowie nie mają czasu projektować i tworzyć szalonych wizji, bo toną w dokumentach. A geniusze, którzy marzą o czymś więcej, w tym świecie po prostu się nie odnajdują. Nie ma dla nich miejsca, ważniejsza jest opinia księgowego. Gdyby Albert Einstein żył dzisiaj, nic by nie zdziałał. Oczywiście można spojrzeć na to inaczej. Latających samochodów nie ma, bo to bardzo niepraktyczne rozwiązanie. W filmach prezentowało się świetnie, ale nikt nie zająknął się nawet o skutkach ubocznych i wadach.  Ale w jednym David Graeber miał na pewno rację - to już nie jest branża dla szalonych wizjonerów.  Palmer Luckey nie jest już szefem Oculusa i pracownikiem Facebooka. Nie wiadomo, czy sam zrezygnował, czy to jemu podziękowano. Można jednak podejrzewać, że Luckey przestał być w Facebooku mile widziany.  Luckey już jako 18-latek stworzył prototyp gogli VR. Potem ze swoją wizją urządzenia do wirtualnej rzeczywistości wylądował na Kickstarterze. Uruchomiona w 2012 roku zbiórka  przyniosła twórcy 2,5 mln dolarów.  A w 2014 roku Facebook kupił firmę Luckey’a za 2 mld dolarów. I tym samym chłopak, który nie ukończył jeszcze 25 lat, stał się miliarderem. Oraz jedną z najważniejszych osób w świecie technologii.  Niewątpliwie na to zasłużył. W końcu odświeżył wirtualną rzeczywistość. To Oculus Rift zapoczątkował modę na gogle VR.  Palmer Luckey wprawdzie nie był wielkim wynalazcą. Nie odkrył niczego przełomowego. Raczej dopracował wcześniej stworzone rozwiązania, na dodatek zrobił to we właściwym czasie. To nie umniejsza jego zasług - wstrzelić się z pomysłem to duża sztuka.  Był też dowodem na piękno internetu i możliwości, jakie daje. Pasjonat, który wcześniej sam montował prototypy gogli VR, zachwycił cały świat swoim projektem. A ludzie wpłacali mu pieniądze, pozwalając zrealizować wizję. Dzięki Kickstarterowi wszystko stało się możliwe. Jednoosobowe przedsięwzięcie w krótkim czasie mogło stać się ideą, którą kupuje technologiczny gigant, taki jak Facebook.  Ale młodziutki Luckey jakoś w tym wielkim świecie się nie odnalazł. W 2016 roku wyszło na jaw, że szef Oculusa po cichu sponsorował stronę z memami, które popierały Donalda Trumpa i przy okazji wyśmiewały Hillary Clinton. To nie spodobało się wielu ludziom z branży.  Na dodatek Oculus przegrał w sądzie z firmą ZeniMax. Sąd uznał, że Palmer Luckey i jego ludzie naruszyli prawo autorskie. Czyli wykorzystali wiedzę, która należała do ZeniMaksa. Kara: pół miliarda dolarów.  Ale Luckey ucichł znacznie wcześniej. Właśnie po “aferze” z kampanią prezydencką. W mediach społecznościowych milczy od września. Jego ostatni wpis to ten z przeprosinami. Nie było go też na październikowej konferencji Oculusa. Został odstawiony na boczny tor.  Czy rzeczywiście ciche wspieranie kontrowersyjnego kandydata jest aż tak wielkim przewinieniem? Jak widać w świecie wielkich technologicznych korporacji - tak.  Palmer Luckey nie jest nieprzewidywalnym szaleńcem. Nie nawoływał wprost do głosowania na Trumpa, nie szokował swoimi poglądami, nikogo nie obrażał. Możemy wyobrazić sobie bardziej niewygodnych współpracowników. A mimo to Facebook i tak wolał nie mieć z nim nic wspólnego.  Nie można też powiedzieć, że Luckey był jakoś wyjątkowo szalony. Był jednak inny. Wyróżniał się. Spójrzcie na uroczą okładkę magazynu Time:  Albo fakt, że pierwszy komercyjny egzemplarz Oculus Rift dostarczył klientowi sam, ubrany w koszulkę rodem ze sklepu Wojciecha Cejrowskiego. Jest w nim coś nieszablonowego.  To jednak nie wpisuje się w standardy gigantów świata technologii. Znamienne. Za to nie brakuje przewidywalnych ""nudziarzy"". Wiemy, że wyjdą na konferencję w tym samym stroju (jak Zuckerberg czy wcześniej Jobs), wiemy, co powiedzą, wiemy, co pokażą - kolejną udoskonaloną wersję tego samego produktu.  Jasne, Mark Zuckerberg przewiduje trendy i je kreuje - gdy kupował Oculusa, wielu było zdziwionych tą decyzją. A on już wtedy miał plany, jak wykorzystać VR do swoich społecznościowych celów i teraz konsekwentnie je realizuje. Mark Zuckerberg ostatnio pracował też nad stworzeniem sztucznej inteligencji, która będzie zarządzała jego domem. System mówi głosem Morgana Freemana. Imponujące projekty są jednak raczej ukryte, ewentualnie pokazywane jako ciekawostka. Facebook jest cierpliwy, wyrachowany. A co za tym idzie - niezbyt magiczny. Niczym nas nie zaskoczy, nie będzie spontaniczny. Poczeka na właściwy moment.  Oczywiście branża technologiczna ma jednego prawdziwego “wariata” - Elona Muska. To wizjoner, który wprowadza w życie niesamowite idee. Superszybka kolej, podbój kosmosu, autonomiczne samochody, podziemne tunele mające wyeliminować korki - lista szalonych pomysłów jest długa.  Przywykliśmy nazywać Muska “szalonym”, “ekscentrycznym”, “nieobliczalnym”. Ale czy naprawdę robi aż tak nieprawdopodobne rzeczy? Przecież właśnie tego dawniej spodziewano się po XXI wieku: podboju kosmosu czy niezwykle mądrej sztucznej inteligencji. Musk jako jedyny stara się do tego nawiązać. I ruszyć z miejsca.  A przecież nie brakuje reakcji - to niemożliwe, to się nie uda, Musk to hochsztapler.  Może właśnie dlatego trudno w jego pomysły uwierzyć - bo brakuje liderów i wizjonerów z prawdziwego zdarzenia, którzy w magiczny sposób ""sprzedają"" swoje wizje."
http://tech.wp.pl/jak-neil-armstrong-oszukal-smierc-6107037518935681a,"Jak Neil Armstrong oszukał śmierć Lądowanie na Księżycu poprzedzone było wieloletnimi przygotowaniami. W takcie jednej z prób astronauci Neil Armstrong i David Scott mieli zacumować na orbicie do członu rakiety nośnej. Ale nie wszystko poszło zgodnie z planem. W marcu 1966 roku trwały próby do lądowania na Księżycu. Wstępem do niego było wystrzelenie w kosmos statku Gemini 8 z dwoma astronautami na pokładzie i rakiety Agena. W ramach próbnych manewrów załoga statku miała na orbicie zacumować do członu rakiety nośnej. Dokowanie było udane - doszło do niego już 6,5 godziny po starcie Gemini 8. Ale zadowolenie NASA trwało zaledwie 30 minut. Astronauci Neil Armstrong i David Scott aż trzy razy próbowali użyć silników kapsuły, żeby znaleźć się na tej samej orbicie, co rakieta. Bezskutecznie.  Początkowo wszystko szło zgodnie z planem i radar Gemini 8 wychwycił Agenę, gdy statek był od oddalony o 332 km. Po kolejnych manewrach Neil Armstron ręcznie dokonał dokowania. Po raz pierwszy w historii udało się połączyć dwa statki kosmiczne na orbicie. Szczęście astronautów i całego NASA trwało jednak tylko 30 minut, po których zestaw Gemini i Ageny zaczął się niespodziewanie obracać. Połączone statki wirowały na orbicie, a paliwa w zbiornikach było coraz mniej. Astronauci doszli do wniosku, że najlepszym rozwiązaniem będzie odłączenie się od rakiety. Gdy tylko to zrobili, statek Gemini 8 zaczął obracać się jeszcze szybciej, Scott i Armstrong byli bliscy utraty świadomości, a decyzję trzeba było podejmować natychmiast.  Dramatyczną sytuację udało się opanować. Wyłączono orbitalny system sterowania, włączono silniki systemu sterowania przy wchodzeniu w atmosferę. Gemini 8 w końcu udało się ustabilizować. 10 godzin po starcie astronauci wodowali bezpiecznie na Pacyfiku. Gdyby nie to, że Armstrong miał już doświadczenie w pilotowaniu samolotu rakietowego, to nie wiadomo, jak skończyłaby się ta misja."
http://tech.wp.pl/13-powodow-dla-ktorych-polska-powinna-zaczac-inwestowac-w-kosmiczne-gornictwo-6106993376609921a,"13 powodów, dla których Polska powinna zacząć inwestować w kosmiczne górnictwo Polskie firmy utworzyły konsorcjum EX-PL, którego celem będzie tworzenie technologii umożliwiających prowadzenie m.in. pierwszych misji wydobywczych w kosmosie. Brzmi nieprawdopodobnie? To krok w dobrą stronę - wyjaśniamy, dlaczego Polska powinna inwestować w kosmiczne górnictwo.  W skład konsorcjum EX-PL weszły firmy specjalizujące się w robotyce kosmicznej, obserwacjach planetoid i integracji systemów kosmicznych: ABM Space, Cilium Engineering, Creotech Instruments S.A. i Sybilla Technologies. Dlaczego to ważne i dlaczego ta inwestycja nam się zwróci?  Eksploracja kosmosu brzmi trochę jak scenariusz filmu SF. Ale pozyskiwanie surowców z kosmosu wcale nie jest wymysłem scenarzystów czy pisarzy, który zrealizuje się w czasach, których my nie dożyjemy. NASA do 2025 roku planuje załogowe lądowanie na planetoidzie. Prywatne przedsiębiorstwa też już działają.  - Planetary Resources chce się specjalizować w pozyskiwaniu kosmicznej platyny. Plan firmy zakłada budowę orbitalnych teleskopów, które z dużym wyprzedzeniem wykrywałyby asteroidy i pozwalały na analizę ich składu. W przypadku potwierdzenia złóż platyny w stronę asteroidy wyruszałyby statki kosmiczne, których zadaniem byłoby jej przechwycenie.(...) Inna firma, Deep Space Industries, chce zająć się umieszczaniem na orbicie fabryk, zajmujących się przetwarzaniem i pozyskiwaniem kosmicznych surowców - pisał Łukasz Michalik z Gadżetomanii.  W kosmosie mnóstwo jest surowców, których na Ziemi nie ma wcale lub występują w śladowych ilościach. Chodzi tu o platynę i wolfram, iryd, osm, pallad, ren, rod czy ruten. Jest też jeden z izotopów helu (hel-3), którego “na miejscu” mamy niewiele. A może stać się niezwykle wydajnym, a przy tym ekologicznym źródłem taniej energii. A to za sprawą takich firm jak SpaceX. Dzięki nim do 2025 roku koszt wyniesienia tony ładunku na orbitę ma spaść do około 200 tys. dolarów, co sprawi, że eksploatacja surowców w kosmosie po prostu będzie się opłacać. Eric Anderson, współzałożyciel Planetary Resources szacował, że koszt pozyskania z asteroidy uncji platyny wyniesie około 300 dolarów. Cena uncji platyny pozyskiwanej z ziemskich zasobów to około 1300 dolarów. - Doprowadzenie do opłacalności wydobycia górniczego z planetoid pochłonie kwoty rzędu miliardów dolarów - mówi mi dr Grzegorz Brona, prezes Creotech Instruments S.A. - Ale na szczęście inwestycje te będą rozłożone na dziesiątki lat i zapewne będą łączyć wysiłki wielu państw i dużych prywatnych korporacji. Jako konsorcjum chcemy dostarczyć pewnych technologii dla tych odległych misji. Nie planujemy być podmiotem, który zajmuje się wydobyciem jako takim. Można powiedzieć, że część z tych gargantuicznych pieniędzy pokryje faktury, które wystawimy w zamian za zakup opracowanych technologii. Obecnie mamy pomysł na rozwój kilku takich technologii, których koszt wytworzenia szacujemy na kilkadziesiąt milionów złotych. Jednak planujemy technologie te wdrożyć również w innych obszarach gospodarki, aby w oczekiwaniu na pierwsze misje wydobywcze koszt procesu opracowania zwrócił nam się wielokrotnie. ""Każde euro zainwestowane w kosmos - można powiedzieć - wraca na Ziemię"" - stwierdził wicepremier Mateusz Morawiecki.  - W Polsce robotyka kosmiczna rozwija się bardzo prężnie jako jedna ze specjalizacji. (...) Polskie firmy ustawiły się w bardzo dogodnej pozycji w wyścigu po przyszłe zasoby, mające strategiczne znaczenie dla naszego kraju. Zajęliśmy świetną niszę w kosmicznej branży, która nie jest jeszcze wypełniona przez międzynarodowych gigantów - mówił w rozmowie z PAP Mateusz Józefowicz z firmy ABM Space stojącej na czele konsorcjum, którego zdaniem jest “tworzenie technologii umożliwiających prowadzenie m.in. pierwszych misji wydobywczych w kosmosie”.  Szkoda by było zmarnować przewagę, którą sobie wypracowaliśmy. - Mały bywa szybszy - mówi mi Mateusz Józefowicz, współzałożyciel ABM Space. - Zamieniamy nasze słabości (czyli lata opóźnień w rozwoju w branży kosmicznej) w siłę (czyli możliwość elastycznego dostosowania strategii). Firmy z Polski nadal szukają swoich nisz i nie mają strategicznych planów zakontraktowanych na dekady. Dzięki temu łatwiej jest wykonać skok nad głowami gigantów tam, gdzie firmy głównego nurtu na razie widzą większe ryzyko (ale trzeba się spieszyć, bo zorientują się bardzo szybko). Orbita okołoziemska jest zatłoczona przez konkurencję, a my przyłączamy się do trendu wyniesienia przemysłu także dalej, w głęboką przestrzeń. Luksemburg buduje platformę prawną dla społeczności międzynarodowej. Według niej, wszystko, co się wydobędzie i przyjmie na pokład pojazdu kosmicznego, należy do pozyskującego. Nawet jeśli będziemy tylko z kimś współpracować, to i tak możemy wiele wywalczyć dla siebie.  - Obecnie nie jesteśmy pod tym względem niezależni. Ale już niedługo może się to zmienić, zważywszy na coraz większą dostępność taniejących środków wynoszenia misji na orbitę - stwierdza Mateusz Józefowicz. - To nie jest tylko kwestia środków, które o wiele łatwiej będzie zgromadzić na rzecz misji eksploatacyjnej (konkretny ekonomiczny cel) niż na rzecz misji czysto naukowej, jak dotychczas. To jest także czas potrzebny na osiągnięcie konkretnych planetoid, ponieważ okna i trajektorie wymagają tutaj sporej cierpliwości. Współpraca międzynarodowa znacznie zwiększa szansę na sukces projektu, podobnie jak ma to miejsce w przypadku dużych inwestycji górniczych na Ziemi. Poszczególne kraje czy organizacje mogą tu uzupełniać się kompetencjami, dzięki czemu nie wyważa się otwartych drzwi. A zasobów starczy dla wszystkich, z nawiązką. - Liczymy jednak głównie na to, że po stronie polskiej znajdą się odpowiednie organizacje, fundusze i wola, żeby rozpocząć intensywne przygotowania. Trzeba się trochę obudzić, abyśmy uniknęli sytuacji jak z rakietami Meteor, gdy w wyniku decyzji obcego mocarstwa byliśmy zmuszeni porzucić program rakietowy, przez co dzisiaj nie mamy własnych środków wynoszenia i musimy ustawiać się jako petent w kolejce i płacić wielkie pieniądze za miejsce na rakiecie. Dzisiaj nikt nam niczego nie dyktuje, więc jeśli powtórzymy taką wpadkę tym razem z własnej woli, będzie to bardzo przykre i nasze dzieci nam to wypomną - ostrzega Józefowicz.  Eksploracja kosmosu w naszym wykonaniu może wydawać się materiałem na anegdotę, ale… takie myślenie to błąd.  - Polskie jednostki naukowo-badawcze i uczelnie wyższe mają wieloletnie doświadczenie w działalności kosmicznej i spore osiągnięcia w tej dziedzinie, zwłaszcza w budowie instrumentów badawczych na misje kosmiczne i elementów do satelitów oraz w przetwarzaniu uzyskiwanych z kosmosu danych - zauważyło Ministerstwo Rozwoju.  - Polskie firmy dysponują pakietem dość wyspecjalizowanych narzędzi, które dotąd były stosowane w programach naukowych i badawczo-rozwojowych. Są to sprawdzone już w kosmosie systemy do próbkowania planetoid, systemy obserwacji i analizy planetoid, wyspecjalizowane narzędzia optyczne czy też systemy do lądowania na ciałach o niskiej grawitacji (pamiętamy lądownik Phileae – odbił się trzy razy, nasze się nie odbijają). Pomaga też ogólne nastawienie – zarówno rząd Luksemburga, jak i jego doradcy, tacy jak Simon P. Worden, dyrektor Breakthrough Foundation i były szef NASA Ames Research Center w Dolinie Krzemowej, widzą naszą determinację i entuzjazm, a także nasze zrozumienie dla tej historycznej potrzeby. To także spora część naszego kapitału, tym bardziej, że oni sami myślą całkowicie wizjonersko, nietuzinkowo i jak na organizacje publiczne – wyjątkowo. Chciałbym, żeby ta wizja zaraziła także więcej ludzi po polskiej stronie - mówi w rozmowie z WP Tech Mateusz Józefowicz, współzałożyciel ABM Space.  W Polsce działa kilkaset firm wytwarzających technologie kosmiczne.  - Według resortu od momentu przystąpienia Polski do Europejskiej Agencji Kosmicznej w 2012 r. polski przemysł kosmiczny zaczął dynamicznie się rozwijać. W chwili akcesji Polski do ESA na specjalnym portalu internetowym agencji zarejestrowanych było poniżej 50 polskich podmiotów zainteresowanych udziałem w przetargach agencji, a obecnie jest ich ponad 300. W większości są to małe i średnie przedsiębiorstwa, dla których działalność kosmiczna stanowi coraz ważniejszy obszar aktywności - pisał money.pl.  - Dzięki sektorowi kosmicznemu do gospodarki w ciągu ostatnich czterech lat wpłynęło ok. 200 mln zł - powiedziała w grudniu ubiegłego roku Marta Wachowicz z Polskiej Agencji Kosmicznej. - Aktywnie na rynku działa już ok. 50 firm, które są podwykonawcami w dużych projektach europejskich - dodała.  Kosmiczne górnictwo to znacznie większe pieniądze, więc warto byłoby pójść za ciosem.  I mowa tu nie tylko o tym, że inwestycja się zwróci. Kosmiczne technologie przydadzą się też na Ziemi, o czym w rozmowie ze mną wspomina dr Grzegorz Brony:  - Wybór konkretnych technologii do opracowania nie może bazować tylko i wyłącznie na zapotrzebowaniu przyszłego kosmicznego przemysłu wydobywczego. Musimy patrzeć szerzej i zastanowić się, jakie technologie, które opracowane są pod kątem przemysłu wydobywczego, mogą znaleźć swoje zastosowania w innych obszarach - kosmicznych i ziemskich. To właśnie ten „niewydobywczy"" obszar pozwoli domknąć biznesowo projekt i da szansę na wygenerowanie zysków w perspektywie znacząco krótszej niż kilka dziesięcioleci. Polska jest tutaj na uprzywilejowanej pozycji, bo od lat rozwija szereg takich technologii. Są to m.in. przetwarzanie danych satelitarnych, obserwacje ciał niebieskich, które niosą za sobą potencjał ich wykorzystania jako źródło przyszłego ""urobku"", konstrukcja specjalnych narzędzi: wierteł i młotów używanych w misjach kosmicznych czy robotyka kosmiczna. Wpisanie tych technologii w dziedzinę górnictwa kosmicznego i dzięki temu skoordynowanie i wsparcie ich rozwoju pozwoli na ich szybsze ulepszanie i wdrażanie już teraz, a w perspektywie 40 lat da istotną przewagę technologiczną na globalnym rynku kosmicznego przemysłu wydobywczego. Logiczne - wydobywanie surowców w Kosmosie oznacza, że Ziemię zostawiamy w spokoju. Przestajemy w niej kopać i ją niszczyć, skoro bardziej opłaca się pozyskiwać surowce z Kosmosu."
http://tech.wp.pl/szalony-pomysl-microsoftu-gigant-chce-zatopic-serwery-6107007142000257a,"Szalony pomysł Microsoftu. Gigant chce… zatopić serwery  Serwery zużywają mnóstwo prądu. Jak z tym problemem sobie poradzić? Naukowcy pracujący dla Microsoftu mają bardzo nietypowy pomysł. Albo przejdą do historii jako geniusze, albo będą bohaterami niejednego żartu.  Microsoft chce, żeby serwery znalazły się... pod wodą. Dlaczego? Centra danych zużywają mnóstwo prądu. Na przykład w 2015 roku wykorzystały około 70 mld kWh. Ta ilość energii odpowiada około 40 proc. rocznej produkcji w Polsce - zauważa portal wysokienapiecie.pl.  Prąd potrzebny jest nie tylko do działania, ale i chłodzenia serwerów. Dodajmy, że coraz więcej usług działa w chmurze, więc centra danych będą się tylko rozrastać. Zużycie więc wzrośnie, a nie spadnie. Na dodatek potrzebne jest miejsce, w którym trzymane są serwery.  No, chyba że pomysł naukowców z Microsoftu się sprawdzi. Jak takie podwodne centrum danych miałoby wyglądać i działać?  Składałoby się ono z wielkich stalowych cylindrów – w każdym można byłoby umieścić po kilka tysięcy serwerów. Całość byłaby ustawiona w odległości 1-3 km od brzegu w miejscach, gdzie morze ma głębokość od 50 do 200 m – pisze portal wysokienapiecie.pl.  Pomysł wydaje się szalony, ale przy tym zaskakująco logiczny. Przynajmniej w teorii. Pomysłodawcy – Sean James i Todd Rawlings – zwracają uwagę na to, że połowa ludności świata żyje nie dalej niż 100 km od morza. Bliskość serwerów pozwalałaby skuteczniej “rozładować” ruch w sieci i zapewnić lepsze działanie internetu.  A przy tym to olbrzymie oszczędności. Prąd brałoby się z ulokowanych na morzu elektrowni wodnych. Zużycie byłoby znacznie mniejsze, ponieważ serwery chłodziłyby się naturalnie. W końcu znajdowałyby się pod wodą.  Rewolucyjny pomysł już sprawdzono. Platforma testowa, w której znalazły się komputery, zanurkowała w Pacyfiku u brzegów Kalifornii. Projekt zdał egzamin, choć zauważono pewne niedociągnięcia: – Nie spodziewaliśmy się tylko, że nowy, nieruchomy obiekt na dnie tak szybko przyciągnie mieszkańców mórz. Błyskawicznie pokrył się warstewką mikroorganizmów, w ślad za którymi pojawiły się zwierzęta. Naszą serwerownię polubiły ryby i kraby. Byliśmy tym zachwyceni, ale z drugiej strony zaczęliśmy się obawiać o sprawność systemu wymiany ciepła między kapsułą a jej morskim otoczeniem. Teraz musimy więc dokonać takich zmian w projekcie, aby pogodzić potrzeby natury z potrzebami komputerów – powiedział Sean James.  Kolejne próby odbędą się w jeszcze w 2017 roku. Nawet jeśli nowe rozwiązania okażą się skuteczne, to nie zakończy to testów. Twórcy chcą, by serwery “na próbę” zanurzone były co najmniej przez pięć lat. Jeszcze więc trochę czasu minie, nim pomysł Microsoftu stanie się powszechny."
http://tech.wp.pl/alexander-von-humboldt-ostatni-czlowiek-ktory-ogarnial-umyslem-caly-stan-wiedzy-naukowej-6109463027013761a,"Alexander von Humboldt: ostatni człowiek, który ogarniał umysłem cały stan wiedzy naukowej Gdyby nie on, nie byłoby Darwina i rewolucyjnych powstań w Ameryce Południowej. Nie ma człowieka, którego nazwisko nosiłoby więcej obiektów. A mimo to jest... zapomniany. Jak to możliwe? Śmierć matki wreszcie pozwoliła zrealizować marzenia Alexandra von Humboldta. Nie musiał przejmować się jej opinią, a spadek sprawił, że miał pieniądze na wyjazdy. W końcu był niezależny. Zaczął podróżować po Europie. Jego pierwszą poważną wyprawą, za którą został zapamiętany, była ekspedycja do Ameryki Południowej. Wyruszył w 1799 roku.  “Nigdy wcześniej żaden cudzoziemiec nie uzyskał równej swobody w badaniach hiszpańskich terytoriów. Decyzja króla zaskoczyła nawet samych Hiszpanów” - pisała Andrea Wulf, autorka biografii “Człowiek, który zrozumiał naturę”. Podróż do Ameryki Południowej była przełomowa. Ale nie tylko dlatego, że Humboldt osiągnął tam więcej niż ktokolwiek przed nim. “Przywiózł około 60 tysięcy okazów roślin należących do 6 tysięcy gatunków, z czego niemal 2 tysiące były nowe dla europejskich botaników – oszałamiająca liczba, zważywszy na to, że pod koniec XVIII wieku znano jedynie około 6 tysięcy gatunków” - czytamy w jego biografii. Nie zdobył szczytu wulkanu Chimborazo. Wspinając się jednak na 5917 metrów, był pierwszym człowiekiem, który dotarł tak wysoko. Przebił pod tym względem nawet pilotów latających balonami. Jako pierwszy Europejczyk opisał otrzymywanie kurary, substancji, którą Indianie wykorzystywali do zatruwania swoich strzał. Dostał ją od plemienia i przez nią prawie zginął. Wyciekła z pojemnika na jego ubranie. Kilka kropel więcej i umarłby w męczarniach.  Na Kubie, szykując się do wyprawy do Meksyku, dowiedział się, że kapitan Baudin wyruszył w podróż dookoła świata. W gazecie napisano, że był w drodze do Ameryki Południowej, a potem miał udać się do Australii, przez południowy Pacyfik. Humboldt uznał, że statki muszą zrobić sobie przerwę w Peru, tak będzie najrozsądniej. Zrezygnował więc z podróży po Meksyku i zaplanował dołączenie do ekspedycji Baudina, choć nie miał gwarancji, że jest wolne miejsce na pokładzie. Wyruszył na spotkanie z kapitanem w połowie marca 1801 roku, licząc na to, że statki zacumują w Limie pod koniec grudnia. Chociaż czasu było mało, Humboldt wybrał trudniejszą drogę, bo przebiegała przez niezbadane przez naukowców obszary. W styczniu 1802 roku okazało się, że pogłoski o trasie Baudina były nieprawdziwe. Naukowiec wcale się nie załamał. Ucieszył się, że nie musi się już spieszyć i na spokojnie może wspiąć na wulkany, które chciałby zbadać.  Właśnie tak napisał do żony swojego przyjaciela, gdy podróżował po Ameryce Południowej. Ale po powrocie do Europy to Humboldt zaczął wieść monotonne życie. Jasne, cieszył się sławą, doceniali go wielcy tego świata: Thomas Jefferson (spotkali się podczas wizyty podróżnika w Stanach Zjednoczonych), Goethe, ówcześni naukowcy. Gdyby nie prace Humboldta, pisał Darwin, nigdy nie wsiadłby na pokład ""Beagle’a"". A co za tym idzie - być może nigdy nie sformułowałby swojej teorii ewolucji. Ale Humboldt nie czuł się w Europie szczęśliwy. Wolał podróżować po świecie niż inspirować czy pomagać innym, choć i to robił chętnie. Jego naiwna wiara w to, że nauka może żyć obok wielkiej polityki, nie miała przełożenia w prawdziwym życiu. Wprawdzie on sam nawoływał do współpracy naukowców z całego świata, z chęcią dzielił się odkryciami i znaleziskami. Uważał, że drogą do przyszłych i większych odkryć jest wspólnota. Politycy myśleli trochę inaczej. Humboldt był w Wielkiej Brytanii idolem, ale zgody na podróż do Indii nigdy nie otrzymał. Po powrocie z Ameryki Południowej Himalaje były jego marzeniem, którego nie mógł jednak zrealizować. Oficjele z Brytyjskiej Kompanii Wschodnioindyjskiej doskonale pamiętali jego teksty pisane o “europejskim barbarzyństwie” i krytyce kolonializmu. Pisząc o tym Humboldt nie miał na myśli tylko Hiszpanów, ale i Brytyjczyków.   Za Humboldtem nie przepadał też Napoleon. Oskarżał go o szpiegostwo, kazał otwierać jego listy. Podobno cesarz był… zazdrosny. Jedno z pism Humboldta miało więcej tomów i ilustracji niż dzieło “Opis Egiptu”, powstałe w wyniku wyprawy Napoleona do Egiptu. A przecież do Afryki Napoleon zabrał 167 naukowców, podczas gdy Humboldt przeprawiał się przez Amerykę Południową w niewielkim towarzystwie. Za to pomocną dłoń wyciągnął do podróżnika car Mikołaj I. Zgodził się finansować podróż von Humboldta, mającego już 60 lat, w głąb Rosji. Miał w tym swój oczywisty interes. Chciał dowiedzieć się, czy w jego rozległym imperium złoto, platyna i inne cenne metale mogą być wydobywane jeszcze bardziej wydajnie. Postawiono jednak warunki: Humboldt skupia się na nauce i handlu, darując sobie komentarze na temat rosyjskiego społeczeństwa. Naukowiec nie miał wyjścia - jeśli chciał dowieść, że wszystko się ze sobą łączy, musiał zobaczyć jak najwięcej. Przez Brytyjczyków Himalaje były dla niego niedostępne, więc poznanie Azji od innej strony, przez Rosję, było jedyną szansą. Swój cel osiągnął. Przy okazji odnalazł diamenty, spotkał też dziadka Lenina, choć ten jeszcze w tej roli nie występował. Znalazła się też okazja do niezależności. Chcąc zobaczyć jak najwięcej, Humboldt postanowił zboczyć z ustalonej trasy. Poinformował o tym listownie ministra, ale nim wiadomość dotarła do adresata, minął miesiąc. A Humboldt był już na miejscu swojego celu. I wiedział, że na protest ze strony ministra jest już stanowczo za późno. Humboldt inaczej patrzył i opisywał naturę. Porównywał i analizował, a nie, tak jak inni, zajmował się “odkrywaniem nowych izolowanych faktów”. Wszystko jest ze sobą połączone, trzeba więc wykazać różnice i podobieństwa, twierdził. ""Niczego, nawet najmniejszego organizmu, nie można traktować odrębnie"". A skoro tak, to interesowało go wszystko, od zwierząt, roślin, gleby po smak rzek. Wszystko badał i sprawdzał sam. A do tego odkrywał: gatunki zwornikowe, równik magnetyczny, zimny prąd (który potem nazwany został na jego cześć), izotermy. Na ponad sto lat przed tym, jak naukowcy zaczęli dyskutować o ruchach kontynentów, twierdził, że Azja i Ameryka Południowa musiały być ze sobą połączone. Na dodatek całą przyrodę opisywał niczym poeta. Poetyckie podejście do natury to zasługa wcześniejszych spotkań z Goethem. Mężczyźni przyjaźnili i inspirowali się nawzajem. Po wydaniu “Fausta” wielu zwracało uwagę na podobieństwa tytułowego bohatera do naukowca i podróżnika. To właśnie dlatego, już po powrocie do Europy, jego publikacje cieszyły się takim zainteresowaniem. Ale w Ameryce Południowej Alexander von Humboldt stał się kimś jeszcze. Pierwszym ekologicznym aktywistą. Na własne oczy zobaczył, co dzieje się, gdy człowiek niszczy lasy. Był świadkiem, jak hiszpańscy mnisi oświetlają swoje kościoły olejem pozyskiwanym z żółwich jaj, przez co populacja tych gadów maleje. Człowiek niszczy środowisko, ostrzegał, a to może mieć katastrofalne skutki. Już w 1801 roku obawiał się, że po zniszczeniu Ziemi, ludzkość zniszczy również kosmos. W późniejszych latach swojego życia zwracał uwagę, że człowiek wpływa negatywnie na środowisko nie tylko poprzez wycinkę drzew. Wraz z rozwojem przemysłu ostrzegał przed “wielkimi masami pary i gazu”. Naukowiec raczej nie byłby zadowolony z rządów dzisiejszych polityków. Nie był też obojętny na los ludzi. Sprzeciwiał się niewolnictwu, krytykował kolonializm. Wyśmiewał teorie o “dzikusach” zamieszkujących Amerykę Łacińską, udowadniając, jak rozwinięte i bogate w wiedzę są to społeczności. Pokazywał barbarzyństwo europejczyków. W swoich pismach z Ameryki Południowej zwracał uwagę na to, jak Hiszpanie wykorzystują miejscowych: każą im pracować ponad ludzkie siły, płacąc głodowe stawki. A ceny produktów ustalane przez kolonialnych zarządców były niezwykle wygórowane, co wytworzyło spiralę zależności. Temat niewolnictwa był dla naukowca tak ważny, że gdy właściciel niewolników z Południa wydając w 1856 roku jego esej “Essai politique sur l’île de Cuba” w języku angielskim, wyciął komentarze na temat niewolnictwa, natychmiast spotkał się z reakcją podróżnika. W oświadczeniu wysłanym do amerykańskich gazet Humboldt pisał, że “usunięte fragmenty były najważniejsze w książce”. Dzieła Humboldta o Ameryce Południowej inspirowały między innymi rewolucjonistę Simona Bolivara. Niemiecki podróżnik nie tylko wzruszał opisami krajobrazów, ale pokazywał ogromne nierówności. Swym piórem Humboldt obudził Amerykę Południową, twierdził Bolivar. Panowie zresztą się poznali, już po powrocie naukowca do Europy, a przed wyjazdem Bolivara do Ameryki Południowej. I choć później Humboldt nie był zwolennikiem polityki prezydenta Wenezueli, to wpływ na rewolucję miał znaczący. Bojownicy korzystali z jego bardzo dokładnych map, a Bolivar wiedział dużo o kontynencie, po którym wcześniej nie podróżował, dzięki opisom Humboldta. To także Bolívar jako pierwszy przekuł koncepcje Humboldta w prawo: w 1825 roku wydał dekret, który zobowiązał rząd Boliwii, aby zasadził milion drzew. “Do dziś nazwisko Humboldta jest powszechniej znane w Ameryce Łacińskiej niż w większości krajów Europy czy w Stanach Zjednoczonych” - zauważa autorka biografii. Wszystkie obserwacje pomogły utwierdzić Humboldta w przekonaniu, że jego wcześniejsze teorie i spostrzeżenia były słuszne. Efektem tego była publikacja “Kosmos”, pierwszy tom ukazał się w 1845 roku. Andrea Wulf pisała: “Kosmos nie przypominał wcześniejszych książek o naturze. Humboldt zabrał czytelników w podróż z przestrzeni kosmicznej na Ziemię, a potem z powierzchni planety do jej wnętrza. Opowiadał o kometach, Drodze Mlecznej i układzie słonecznym, a także o magnetyzmie ziemskim, wulkanach i linii wiecznego śniegu w górach. Pisał o migracji ludzi, o roślinach, zwierzętach, mikroskopijnych organizmach, które żyją w stojącej wodzie lub na omszałej skale (...) Najważniejszą częścią Kosmosu był długi na prawie sto stron wstęp. Tutaj Humboldt przedstawił swoją wizję świata tętniącego życiem. Wszystko było częścią tej niekończącej się aktywności ożywionych sił, napisał. Natura była żyjącą całością, w której organizmy żyły razem powiązane w podobnej do sieci misternej konstrukcji. Reszta książki składała się z trzech części: pierwsza dotyczyła zjawisk na niebie; druga Ziemi, w tym geomagnetyzmu, oceanów, trzęsień ziemi, meteorologii i geografii; a trzecia życia organicznego, w tym roślin, zwierząt i ludzi. Kosmos badał szeroki wachlarz stworzenia i poruszał o wiele szerszy zakres tematów niż jakakolwiek inna wcześniejsza praca”. “Kosmos” był bestsellerem. Cieszył się ogromnym zainteresowaniem, był tłumaczony na kilka języków, doczekał się nawet pirackich wydań. Anglicy nie mogli doczekać się przekładu, więc sami tłumaczyli książkę, dosyć nieudolnie. “Kosmos” cieszył się większym zainteresowaniem nawet niż “Faust”. Choć był ceniony na świecie, to problemy finansowe towarzyszyły mu zawsze. Po prostu nie miał głowy do pieniędzy. Nie posiadał nawet kompletu własnych książek, ponieważ były za drogie. Gdy zmarł, niemal cały współczesny mu świat był w żałobie. Z kolei jego setne urodziny świętowano na całym globie - tysiące ludzi przemaszerowało ulicami Cleveland. Nie ma człowieka, którego nazwisko nosiłoby więcej obiektów. Jules Verne wykorzystywał jego opisy podróży w swoich dziełach, nawiązywał też do postaci w powieściach (""kapitan Nemo w słynnych 20 000 mil podmorskiej żeglugi był posiadaczem wszystkich dzieł Humboldta”). Pisał o nim również Gabriel García Márquez w zbeletryzowanej relacji ostatnich dni Simóna Bolívara.  Humboldt pisał o koncepcjach ewolucyjnych na długo przed opublikowaniem przez Darwina “O pochodzeniu gatunków”. Prace i teorie były dla Darwina niezwykłą inspiracją. Humboldt był, jak przyznali później uczeni, “predarwinowskim darwinistą”. A jednak dziś, kiedy mówi się o naukowcu, dodaje się określenie: “zapomniany”. Dlaczego? Jest uznawany za ostatniego człowieka, który ogarniał umysłem cały stan ówczesnej wiedzy przyrodniczej. Z czasem naukowcy skupiali się na wąskich specjalizacjach. Metody Humboldta przestały być popularne. Być może przyczynił się do tego fakt, że Humboldt nie był znany z jednego odkrycia czy teorii. Ważniejszy był światopogląd, rewolucyjne podejście do nauki. Zapoczątkował pewne nurty, które później inni rozwijali i stawali się ich twarzami. Dziś głoszone przez niego myśli wydają się tak oczywiste, że przestaje mieć znaczenie, kto jako pierwszy mówił o nich głośno. A może ważniejsze było pochodzenie. Od czasu I wojny światowej nie szanowano osób niemieckiego pochodzenia, szczególnie w Stanach i Wielkiej Brytanii. W Cincinnati przemianowano ulicę Humboldta, a książki niemieckich pisarzy albo były wycofywane z bibliotek, albo nawet palone na stosie. A jednak Humboldt nie miał racji, że nauka może być ponad politykę. Nie posłuchano naukowca. Drzewa wycina się na potęgę, smog jest problemem ogólnoświatowym, nierówności społeczne i wyzysk istnieją dalej. I pod tym względem Humboldt przegrał. Jednak w swoich czasach sprawił, że nauka stała się powszechna. Sprawił, że na jego bezpłatne wykłady przychodzili wszyscy, bez względu na stan społeczny, wiek czy płeć. A przecież w Niemczech kobiety nie mogły uczyć się w uniwersytetach. Styl pisania sprawiał, że jego książki stały się bestsellerami. Dzięki internetowi jest dzisiaj podobnie. Dostęp do wiedzy jest na wyciągnięcie ręki. Oglądamy przemówienia naukowców z całego świata, wszyscy na żywo możemy uczestniczyć w locie rakiety w kosmos. Pod pewnymi względami nauka rzeczywiście nie zna dziś granic. Dzielenie się informacjami nigdy nie było prostsze. Przynajmniej jedno z marzeń Humboldta stało się faktem. W artykule wykorzystałem informację z książki “Człowiek, który zrozumiał naturę” (Andrea Wulf)"
http://tech.wp.pl/popcorn-time-zaszyfruje-twoj-komputer-odblokuje-pliki-jesli-zaplacisz-lub-zarazisz-innych-6068464797807233a,"Popcorn Time zaszyfruje twój komputer. Odblokuje pliki, jeśli zapłacisz lub... zarazisz innych Twórcy nowego wirusa ransomware znaleźli sposób na to, jak zainfekować większą liczbę komputerów. Użytkownicy, których pliki zostały zaszyfrowane, są po prostu szantażowani. Popcorn Time to nowy rodzaj oprogramowania, który szyfruje pliki. Pobierając i instalując nieświadomie wirusa, sprawia się, że dostęp do komputera zostanie zablokowany - wszystkie prywatne dane odzyskać można dopiero wtedy, gdy zapłaci się cyberprzestępcom okup. Całkiem spory, bo oszuści chcą 780 dolarów (płatność w bitcoinach). Popcorn Time teoretycznie działa więc jak typowy ransomware. Ale od opłaty można się wymigać.  Jak? Wystarczy “podzielić” się zainfekowanym linkiem z innymi osobami. Jeżeli co najmniej dwie osoby klikną w przynętę i zainstalują przesłany plik ransomware, wtedy wysyłający odzyska swoje pliki. Prawda, że okrutne?  Albo tracimy dostęp do wszystkich naszych cennych plików, albo pozbywamy się sporej sumy pieniędzy, albo… zarażamy innych i mamy problem z głowy. Twórcy oprogramowania wiedzą, że szansa na rozniesienie wirusa jest większa, bo czujność innych będzie uśpiona - skoro znajomy wysyła link, to znaczy, że wszystko jest w porządku.  Choć oczywiście może okazać się tak, że cyberprzestępcy wcale nie odblokują dostępu. Właśnie dlatego eksperci od bezpieczeństwa w sieci przestrzegają, by nie wpłacać oszustom pieniędzy - nie mamy gwarancji, że ci dotrzymają umowy. Ale Popcorn Time to też dowód na to, że internetowi przestępcy są na bieżąco z ostrzeżeniami specjalistów. Skoro użytkownicy są zniechęcani do wpłat, to daje im się okrutną alternatywę.  Twórcy Popcorn Time stosują jeszcze jeden chwyt. Blokujący dostęp do komputera tłumaczą, że są Syryjczykami i takie pozyskiwanie pieniędzy jest jedyną szansą na to, by móc kupić niezbędne do przeżycia rzeczy w kraju ogarniętym wojną. Na ile to prawda? Nie wiadomo, ale brzmi tak, jakby oszuści chcieli wziąć ofiary na litość. Liczą na to, że ktoś wpłaci sumę nie tylko po to, by odzyskać swoje dane, ale też żeby zrobić “dobry uczynek” i pomóc potrzebującym. Można spodziewać się, że takich wyrafinowanych ataków będzie więcej. Nie tak dawno pisaliśmy o oprogramowaniu Ransoc. Ransomware szukał kompromitujących użytkownika materiałów - mógł to być pobrany nielegalnie plik torrent czy dziecięca pornografia. Kiedy już odnalazł wstydliwe pliki, Ransoc żądał okupu za „przemilczenie” ich wykrycia. Można by pomyśleć, że ujawnianie takich informacji jest nawet godne pochwały, ale nie da się ukryć, że podobny szantaż może być wykorzystany przy legalnych, acz bardzo prywatnych treściach. A to oznacza, że coraz większa liczba użytkowników komputerów może stawać przed dylematem: “zapłać lub zaraź innych, bo inaczej…”. Wydaje się, że druga opcja jest bardziej kusząca - tym bardziej że szkodnika można podrzucić komuś, kogo się nie lubi. Cyberprzestępcy będą sprawdzać sumienia.  Oczywiście nie oznacza to, że w sieci jesteśmy bezbronni. Należy pamiętać, by nie pobierać załączników od nieznanych nadawców oraz omijać podejrzane strony. Trzeba stale tworzyć kopie swoich danych, żeby mieć gwarancję, że nie przepadną w wyniku ataku cyberprzestępców."
http://tech.wp.pl/wirus-ktory-blokuje-komputer-nie-zada-okupu-rzuca-piekielnie-trudne-wyzwanie-6110487321172097a,"Wirus, który blokuje komputer, nie żąda okupu. Rzuca piekielnie trudne wyzwanie  Boisz się, że ransomware zaszyfruje twój komputer i stracisz pieniądze, by odzyskać cenne dane? Jest nowy rodzaj złośliwego oprogramowania, które wcale nie chce okupu. Ale to nie oznacza, że łatwo się go pozbyć.  Rensenware to nietypowa odmiana ransomware. Złośliwe oprogramowanie również blokuje komputer szyfrując dane, ale wcale nie żąda zapłaty. By odzyskać dostęp do przechowywanych na komputerze prywatnych plików, należy… zdobyć 200 milionów punktów w niezwykle trudnej grze “Touhou 12”. Nie jest to łatwe zadanie. Tak wygląda gra na najtrudniejszym poziomie:  Całość może brzmieć jak żart. I słusznie, bo właśnie od tego się zaczęło. Twórca złośliwego oprogramowania przyznał, że stworzył je dla śmiechu, a nie po to, by wyrządzić komuś krzywdę. Sęk w tym, że udostępnił plik w sieci, przez co ktoś go przejął, zmodyfikował i narobił innym kłopotu. Wirtus stał się poważnym problemem.  Na szczęście twórca oryginalnego rensenware stworzył wersję pozwalającą pozbyć się blokady, bez konieczności przechodzenia gry na bardzo wymagającym poziomie trudności.  Sytuacja jest ciekawa, bo pokazuje, w którą stronę mogą pójść twórcy złośliwego oprogramowania. Ważniejszy będzie nie zysk, a “znęcanie” się nad ofiarą.  Pisałem już o ransomware, który szyfruje komputer, a w zamian za odblokowanie danych żąda… zarażenia innych. Podeślesz złośliwe oprogramowanie osobie, której nie lubisz, by odzyskać zdjęcia z wakacji?  Gra to również wdzięczna tortura. Wyobraź sobie, że musisz przejść niezwykle trudny poziom. Albo ukończyć grę, która jest okropna. Albo wykonywać bezsensowne zadania. Męczyć się, ku uciesze oszusta.  Wizję internetowego szantażu przedstawili twórcy serialu “Black Mirror”. Bohaterowie odcinka zostali zmuszeni do łamania prawa, by przestępcy nie ujawnili ich prywatnych danych. Niewinny żart z grą, który przerobiony został na naprawdę poważnego wirusa, pokazuje, że i w rzeczywistości szantaż może być bardziej “kreatywny”. I możemy zatęsknić za czasami, kiedy przestępcy żądali tylko pieniędzy..."
http://tech.wp.pl/numery-premium-jak-nie-wpasc-w-pulapke-oszustow-6062007325295233a,"Numery premium - jak nie wpaść w pułapkę oszustów? Kiedy na ekranie naszego telefonu widzimy nieznany numer, pojawia się niepokój i pytanie o to, kto może do nas dzwonić, skąd mają numer, dlaczego znowu chcą mi wcisnąć garnki i czy to próba jakiegoś sprytnego oszustwa. Jak rozpoznać numery naciągaczy? Każdy kto korzystał z telefonu komórkowego przynajmniej raz w życiu, miał kontakt czy to z telemarketerem, który próbuje wcisnąć nam kolejny komplet garnków, czy z ankieterem, który chce się dowiedzieć jakie jajka wolimy – na twardo czy na miękko. Zapewne mogliście mieć również do czynienia z  SMS-ami, w których znajduja się niedokończone kawały lub treści, gdzie ponętna niewiasta użala się nad swoją samotnością. O ile ankieterzy i telemarketerzy czyhają na nasz czas, to już pozostali mają w planach dorwać się do naszego portfela.   Większość połączeń z nieznanych numerów z reguły okazuje się nieszkodliwa, a po drugiej stronie słuchawki nikt nie chce nam wyrządzić krzywdy. Jednak bywa też inaczej. Z poniższego tekstu dowiecie się, jak rozpoznać tzw. numery premium oraz jak naprawdę działa rynek telekomunikacyjny. Urząd Komunikacji Elektronicznej (UKE) prowadzi jawny rejestr numerów wykorzystywanych do świadczenia usługi o podwyższonej opłacie. Można tam nie tylko sprawdzić nieznany nam numer, ale również zgłosić ten, którego nie ma na liście bądź do którego mamy podejrzenia, że jest wykorzystywany do oszustwa. Wszystko dzięki temu, że każdy przedsiębiorca, który chce naliczać dodatkowe opłaty za połączenia, ma obowiązek zgłoszenia usługi premium oraz oznaczenia jej specjalnym numerem. Polega to na zastosowaniu charakterystycznej dla tego rodzaju połączeń numeracji. Zatem na pewno zapłacimy więcej, wysyłając SMS-y/MMS-y pod numery zaczynające się od cyfry 7 lub od cyfry 9. Kiedy dzwonimy, należy uważać na schemat numeru, który rozpoczyna się od liczby 70 lub w skróconej wersji z poprzedzającą numer gwiazdką - *7. Numery takie mogą być „wypożyczone” przez każdego od operatorów, którzy wcześniej rejestrowali je w UKE.  - Wokół numerów premium narosło wiele mitów – wyjaśnia Radosław Trojakowski, dyrektor ds. technicznych z sieci telekomunikacyjnej LoVo S.A., operatora dysponującego bazą numerów, które są udostępniane innym podmiotom. - Należy do nich między innymi przeświadczenie, że niemal każdy numer jest tym, który spowoduje, że za połączenie zapłacimy dużo więcej niż zwykle. Na szczęście regulacje UKE nakazują wyraźne oznakowanie takich połączeń. Co więcej, możemy być pewni, że dzwoniąc na numer stacjonarny, nie jesteśmy narażeni na dodatkowe koszty, nawet jeśli niepokoi nas ewentualne przekierowanie.  Podobnie jak w przypadku numerów premium, tak i numery stacjonarne da się odróżnić od pozostałych. Najczęściej można to zobaczyć już w przypadku wybierania numeru w telefonie – większość ze współczesnych aparatów dzieli wprowadzane cyfry na grupy. W ten właśnie sposób okazuje się, że pojawiający się ostatnio w skrzynkach listowych w całym kraju tajemniczy numer 895500124 jest de facto numerem stacjonarnym z prefiksem (89), kierującym do dawnego województwa olsztyńskiego. - Niestety, mimo tego, że numery premium funkcjonują w Polsce od bardzo dawna, wiedza na temat ich identyfikowania nie jest wciąż powszechna. Prowadzi to do sytuacji, w których rzeczywiście łatwiej o oszustwo, ale powoduje również nierzadko nieuzasadniony strach przed nieznanymi numerami – komentuje Trojakowski z LoVo. - Niestety operatorzy nie odpowiadają za działania biznesowe swoich klientów, a co więcej, jeżeli działalność prowadzona jest w granicach prawa, nie mogą także udostępniać o nich informacji. Dlatego też w tym przypadku umiejętność odróżniania numeracji premium, jak i ostrożność są bardzo ważne. Oczywiście nie wszystkie numery premium powstały tylko po to, aby nas oszukać. Takie usługi funkcjonują również w ramach akcji charytatywnych czy  popularnych widowisk telewizyjnych w formie głosowania np. na ulubionych artystów czy sportowców. Dodatkowym zabezpieczeniem przed nieumyślnym skorzystaniem z takiej usługi są również blokady usług premium, które oferują operatorzy. Jest to bardzo przydatna funkcjonalność, która ochroni przed przykrymi konsekwencjami finansowymi osoby z mniejszą świadomością zagrożenia - np. dzieci. Jak się okazuje, uniknięcie finansowej pułapki wcale nie jest takie trudne, a wszystkie zasady prowadzenia usług premium w telekomunikacji są jasno opisane i regulowane. Dlatego następnym razem, gdy traficie na nieznany numer na liście połączeń i zawahacie się, czy warto oddzwaniać, po tym tekście na pewno nie narazicie swojego portfela na nieplanowane uszczuplenie o pokaźną kwotę."
http://tech.wp.pl/brales-pozyczke-od-tej-internetowej-firmy-twoje-dane-mogly-wyciec-6110462366804097a,"Brałeś pożyczkę od tej internetowej firmy? Twoje dane mogły wyciec Kolejna duża firma jest ofiarą cyberprzestępców. A dane wielu jej klientów, w tym polskich, mogły trafić w niepowołane ręce.  ""Z naszych dotychczasowych analiz wynika, że nieautoryzowany dostęp mógł potencjalnie dotyczyć danych około 22 tysięcy naszych klientów"" - wyjaśnia w oficjalnym oświadczeniu przedstawiciel polskiego oddziału Wonga. To właśnie ta firma, zajmująca się udzielaniem pożyczek przez internet, została zaatakowana przez hakerów.  Ofiarami ataku są klienci z Polski i Wielkiej Brytanii. To Brytyjczycy ucierpieli najbardziej, bo mowa o wykradzionych danych nawet 245 tysięcy użytkowników.   Cyberprzestępcy mogli wejść w posiadanie takich danych jak imię, nazwisko, adres mailowy, numer telefonu, ostatnie 4 cyfry numeru karty płatniczej, numer rachunku bankowego, a także PESEL i numeru dowodu osobistego - informuje niebezpiecznik.pl.  ""W ubiegłym tygodniu doszło do nieautoryzowanego dostępu do serwerów Wonga w Wielkiej Brytanii. Nielegalne wejście zostało wykryte i zablokowane. Natychmiast zostały wzmocnione zabezpieczenia naszych systemów tak, aby uniemożliwić nieautoryzowany dostęp do nich. (...) Zgłosiliśmy do prokuratury informację o popełnieniu przestępstwa. Będziemy na bieżąco współpracować z organami ścigania w celu wyjaśnienia jego okoliczności. Poinformowaliśmy naszych klientów o tej sytuacji i będziemy przekazywać zainteresowanym osobom kolejne istotne dla nich informacje. Nasze call center na bieżąco odpowiada na pytania klientów"" - pisze polski przedstawiciel Wonga.com.  Obawiasz się, że twoje dane mogły wyciec? Uważaj na internetowych oszustów - mogą znać twój adres mailowy i numer telefonu, więc niewykluczone, że spróbują to wykorzystać. Uważnie sprawdzaj, od kogo otrzymujesz wiadomości. Nie klikaj w linki, które wysyłane są z podejrzanych, nieznanych ci kont. Nie odpisuj również na nietypowe SMS-y, na przykład o aktywacji płatnej usługi. Jeśli twój numer wyciekł, może być użyty do przesyłania ci SMS-ów premium."
http://tech.wp.pl/program-wisla-polska-stawia-na-nowe-rakiety-i-system-dowodzenia-6110130889197185a,"Program ""Wisła"": Polska stawia na nowe rakiety i system dowodzenia Przekazanie USA przez polski MON listu intencyjnego w sprawie zakupu systemu przeciwrakietowego Patriot wiąże się z dwoma ważnymi założeniami ze strony polskiej. Po pierwsze Polska zamierza pozyskać system IBCS (system obrony przeciwrakietowej), choć ten znajduje się jeszcze na etapie prac rozwojowych. Po drugie Polska zrezygnowała ze starszych rakiet GEM-T na korzyść pocisków nowej generacji SkyCeptor. Jak poinformował minister obrony Antoni Macierewicz, zgodnie z założeniami Letter of Request Polska ma wydać na pozyskanie 8 baterii systemu Patriot „nie więcej” niż 30 mld złotych. Według szefa MON kluczowe znaczenie w programie ""Wisła"" będzie miało wypełnienie założeń offsetowych. Udział polskiego przemysłu w programie ma wynosić ponad 50%. Najprawdopodobniej główna cześć tego wolumenu związana będzie z rezygnacją Polski ze starszego typu „tańszych pocisków” GEM-T i produkcja w kraju rakiet SkyCeptor. Koncern Raytheon zaproponował Polsce produkcję i rozwój pocisków rakietowych SkyCeptor, które stanowią jeden z wariantów rakiety Stunner stosowanej w izraelskim systemie ""Proca Dawida"". Stunner został wprowadzony do seryjnej produkcji przez koncern Rafael w ubiegłym roku. Jest to rakieta rozważana również przez US Army jako dodatkowy pocisk dla systemów obrony przeciwbalistycznej i przeciwlotniczej, którego koszt ma stanowić około 20% ceny najnowocześniejszych rakiet stosowanych w systemach Patriot - PAC-3MSE. Przy opracowaniu pocisku izraelskiego wymagano możliwości zwalczania celów balistycznych w przedziale zasięgu 70-250 km. Według części źródeł osiąga on pułap nawet ponad 50 km. Może skutecznie zwalczać nie tylko cele aerodynamiczne, jak samoloty czy pociski manewrujące, ale również rakiety balistyczne średniego i krótkiego zasięgu. Jest to dla Polski bardzo pożądany pakietem zdolności gdyż SkyCeptor będzie w stanie niszczyć szeroką gamę środków napadu powietrznego, w sprzyjających okolicznościach łącznie z rakietami balistycznymi. Zgodnie z informacjami, których podczas kieleckich targów MSPO 2016 udzielił John Baird, wice prezydent Raytheona, rządy USA i Izraela zgodziły się na transfer technologii związanej z pociskiem SkyCeptor z udziałem Polskiej Grupy Zbrojeniowej. Ewentualne prace w związku z rozwojem pocisku na bazie Stunnera obejmowałyby przede wszystkim dostosowanie go do standardów NATO i rządu USA, a także do prowadzenia działań w zestawach Patriot i w ramach architektury sieciocentrycznej. Udział polskiego przemysłu w pracach rozwojowych i produkcji jest określany na ponad 50 proc. Oznaczałoby to włączenie PGZ nie tylko do produkcji rakiet dla systemu ""Wisła”, ale również w opracowanie i produkcję na ewentualne potrzeby USA oraz innych potencjalnych użytkowników tych rakiet w systemie Patriot. Otwartą kwestią pozostaje jednak zdolność do realizacji tak złożonego projektu polskiego przemysłu zbrojeniowego należącego do PGZ. Dotychczasowe doświadczenia i analizy mówią, że istnieje potencjał, jednak realne możliwości, przede wszystkim w zakresie produkcji, muszą być wypracowane w procesie inwestycji i pozyskiwania technologii. Transfery technologii w ramach programu""Wisła” mają również obejmować technologię produkcji komponentów opartych na azotku galu (GaN), który ma stanowić jeden z atutów przyszłej, będącej jeszcze w fazie prac, dookólnej stacji radarowej systemu Patriot. W tym zakresie transfer technologii jest równie kluczowy co skomplikowany i kosztowny. Trzeba też pamiętać, że Amerykanie nie wybrali jeszcze docelowej stacji radiolokacyjnej dla swojego systemu obrony powietrznej. Wcześniejsze deklaracje MON wskazują, że Polska będzie dążyć do pozyskania systemu podobnego do tego, jaki będzie perspektywicznie wykorzystywany w USA (nowy radar ma być wybrany w programie LTAMDS). Pod uwagę brane są na obecnym etapie zarówno głęboka modernizacja radaru Patriot, jak i nowe rozwiązania, w tym oferta Northrop Grumman bazująca głównie na radarze G/ATOR, ale też propozycja Lockheed Martin, obejmująca technologie bazujące na różnych rozwiązaniach koncernu, w tym również na radarze kierowania ogniem MFCR systemu MEADS.  Istotne jest też, abyśmy potrafili wykorzystać w pełni możliwości, jakie daje GaN zarówno w zakresie zastosowań militarnych, jak i cywilnych. Transfer technologii GaN będzie jednym z najkosztowniejszych elementów offsetu. Należy zadbać, aby Polska uzyskała nie tylko dostęp do samej technologii ale również możliwości jej wykorzystania poza systemem ""Wisła"". Inaczej będzie to jedynie kosztowny ""dodatek"", jakich wiele trafiło do Polski w ramach wcześniejszych umów offsetowych. Istotnym czynnikiem, niezależnym od strony polskiej, jednak powodującym pewne ryzyko, jest powiązanie programu ""Wisła” z wdrażanym przez US Army systemem dowodzenia IBCS. Był to jeden z kluczowych dla strony polskiej punktów umowy, aby polski Patriot posiadał system IBCS firmy Northrop Grumman wybrany przez armię amerykańską, a nie oferowany przez Raytheon własny system. Decyzja ta, choć uzasadniona i dająca potencjalnie wiele profitów, jest obarczona znacznym ryzykiem. Polska w ramach tak zwanego wyjątku „yockey waiver” otrzymała zgodę na zakup systemu jeszcze przed wejściem do produkcji pełnoskalowej. Jest to o tyle istotne, że na razie IBCS nie osiągnął  „Milestone C”, warunkującego przejście IBCS z etapu badawczo-rozwojowego EMD do produkcji i nie mógł być objęty standardową procedurą sprzedaży zagranicznej. Uruchomienie małoseryjnej produkcji IBCS jest planowane na rok bieżący, choć pierwotnie „Milestone C” planowano na rok 2016. Northrop Grumman deklaruje „znaczny postęp” w pracach nad jego osiągnięciem, ale wybór systemu zawsze niesie ryzyko (nie przekreślające decyzji o zakupie), czego dowodem są również opóźnienia w IBCS, będące przyczyną przesunięcia decyzji ""Milestone C"". Trzeba też pamiętać, że ostateczną zgodę na sprzedaż systemu, po długotrwałych negocjacjach, wydaje Kongres po notyfikacji Departamentu Stanu, proces więc jeszcze się nie zakończył, choć uzyskanie „yockey waiver” to znaczące osiągnięcie. Według MON umowa ma zostać podpisana do końca roku, choć w praktyce może to zależeć również od postępu prac nad samym IBCS. Jak zaznaczył wiceminister Kownacki, Polska będzie mogła wprowadzać system IBCS równolegle z armią USA, dla której ma on stanowić podstawę przyszłej, modułowej architektury sieciocentrycznej obrony powietrznej korzystającej najprawdopodobniej z pocisków PAC-3MSE i odmiany produkowanych w USA rakiet Stunner/SkyCeptor. De facto ma to dać możliwość w pełni zintegrowanego prowadzenia działań zestawów krótkiego i średniego zasięgu, czyli w przypadku Polski systemów „Wisła” i „Narew”. IBCS stanie się więc również przypuszczalnie systemem dla polskiego programu obrony krótkiego zasięgu. W USA zakłada się, że zestawy Patriot zintegrowane z IBCS będą mogły zwalczać cele wskazane przez sensory inne niż ich własne radary - na przykład stacje krótkiego zasięgu Sentinel polskie Patrioty mają otrzymać podobną zdolność. Z IBCS będą też integrowane nowe, dookólne radary obrony powietrznej US Army, które dopiero zostaną wybrane w ramach programu LTAMDS oraz planowane do wprowadzenia w 2020 roku nowe zestawy krótkiego zasięgu IFPC Inc-2 I. Dlatego Amerykanie rozpoczynają obecny etap modernizacji swoich zestawów Patriot właśnie od systemu dowodzenia, aby móc swobodnie dołączać do niego następne elementy tworząc sieciocentryczny układ o otwartej architekturze. Z deklaracji MON wynika, że Polska chce podążyć podobną drogą, tworząc „informacyjno-dowódczy kręgosłup” dla obrony przeciwlotniczej i przeciwrakietowej. To rozsądna i śmiała decyzja, o ile zostanie uwieńczona sukcesem w planowanym czasie. W innym wypadku możliwe jest niezależne od strony polskiej opóźnienie związane z funkcjonowaniem i rozwojem IBCS. Trzy wymienione powyżej kwestie powinny być kluczowe podczas analizy przez MON odpowiedzi, jaką otrzymamy na zapytanie ofertowe (LOR) przesłane 31 marca 2017 roku. Otwarte należy pozostawić pytanie, czy zgodnie z zapewnieniami ministra Macierewicza uda się zakończyć całą procedurę i podpisać umowę przed końcem roku. Równie istotne jest też to, w jaki sposób ministerstwo i Siły Zbrojne RP będą realizować zadania obrony powietrznej do czasu dostarczenia systemu Patriot. Dostawa pierwszej baterii, jeszcze bez dookólnego radaru, ale już wyposażonej w IBCS, ma nastąpić w ciągu 24 miesięcy od zawarcia kontraktu.  Autor Juliusz Sabak Czytaj także: Niemcy: ""Walka z biedą ważniejsza, niż działa samobieżne"". Armia i NATO na celowniku lewicy - ANALIZA"
http://tech.wp.pl/cywilne-satelity-ujawniaja-chinskie-instalacje-na-spornych-wyspach-6109791802144385a,"Cywilne satelity ujawniają chińskie instalacje na spornych wyspach Chiny dynamicznie wzmacniają swoją obecność militarną w basenie Morza Południowochińskiego. Z analizy najnowszych zobrazowań satelitarnych firmy DigitalGlobe dokonanej przez think tank CSIS wynika, że rozbudowa instalacji wojskowych na wysuniętych głęboko w morze atolach wkracza już w finalną fazę realizacji. Na spornych obszarach stwierdzono m.in. obecność zaawansowanych rakietowych systemów przeciwlotniczych i przeciwokrętowych. Postępy chińskich prac nad nowymi instalacjami militarnymi w basenie Morza Południowochińskiego są przedmiotem bacznej obserwacji ze strony rządowych i cywilnych ośrodków monitorowania satelitarnego na całym świecie. Najnowsze precyzyjne zobrazowania tego rejonu, pochodzące z lutego 2017 roku, zostały poddane gruntownej analizie przez pracowników amerykańskiego Centrum Studiów Strategicznych i Międzynarodowych w Waszyngtonie (Center for Strategic and International Studies, CSIS). Wykazano na ich podstawie, że Pekin jest bliski zwieńczenia prac nad trwającą od dłuższego czasu budową umocnień i instalacji bojowych, ulokowanych przede wszystkim na spornych wyspach i atolach archipelagów Spratly oraz Wysp Paracelskich. Na fotografiach udostępnionych przez firmę DigitalGlobe i poddanych analizie CSIS w ramach projektu Asia Maritime Transparency Initiative (AMTI) zaznaczono obiekty kojarzone z zabudową systemów przeciwlotniczych i przeciwokrętowych. Wśród nich znalazły się betonowe, zazwyczaj zadaszone rozsuwanymi konstrukcjami, obiekty umocnione odpowiadające układem stanowiskom chińskich rakiet HQ-9 i przeciwokrętowych YJ-62 (o zasięgu do 400 km). Wyrzutnie HQ-9 są obecnie jednym z głównych typów uzbrojenia ziemia-powietrze na wyposażeniu chińskich sił zbrojnych. Wzorowane na rosyjskich systemach S-300, dysponują skutecznym zasięgiem rażenia do 150 km i pułapem do 27000 m. Stwierdzone umocnienia znajdują się w przeważającej części na trzech głównych wyspach archipelagu Spratly: Fiery Cross Reef, Mischief Reef i Subi Reef. Oprócz instalacji bojowych, na atolach zaobserwowano również ukończone lub bliskie ukończenia pasy startowe, zabudowania magazynowe oraz struktury rozpoznania, nasłuchu i obserwacji radarowej. Znajdująca się na jednej z wysp infrastruktura lotniskowa ma być zdolna do obsługi blisko 20 lżejszych maszyn oraz kilku cięższych samolotów transportowych czy bombowych. Przy okazji wcześniejszych analiz meldowano również o odkryciu tam stanowisk obrony przeciwlotniczej bliskiego zasięgu. Obszar Wysp Spratly jest jednym z najbardziej kłopotliwych terytoriów spornych w rejonie Azji Południowo-Wschodniej. Spór o przynależność znacznej części z nich trwa pomiędzy wieloma lokalnymi państwami – zaangażowane są głównie Chiny, Wietnam, Filipiny, Malezja i Brunei. Oprócz nich, swoje roszczenia zgłasza również Tajwan. W wyniku zadrażnień na tym polu wszystkie wskazane państwa relatywnie zwiększają swoje wydatki zbrojeniowe, w tym na potencjał wojskowych systemów obserwacji satelitarnych. Zobrazowania będące przedmiotem najświeższej analizy pochodzą z okresu pomiędzy listopadem 2016 a marcem 2017 roku. Dotychczasowe obserwacje były również podstawą stwierdzenia wysokiej chińskiej aktywności w zakresie tworzenia sztucznych wysp na Morzu Południowochińskim. Najnowsze zdjęcia pozwalają przypuszczać, że etap rozbudowy w wielu częściach spornych terytoriów jest już na ukończeniu. Chiny nie zaprzeczyły jak do tej pory wnioskom przedstawionym przez analityków CSIS. Pekin wystosował jednak stanowisko podkreślające pełne prawo Chin do prowadzenia rozpatrywanych inicjatyw na terytoriach sobie przynależnych. Za takie też uznano wszystkie sporne rejony, na których trwa obecnie rozbudowa chińskiego potencjału. Czytaj także: Krajowy Program Kosmiczny - sprawdzian dla PAK i jej nowego prezesa - ANALIZA"
http://tech.wp.pl/kosmiczny-samolot-x-37b-pobil-wlasny-rekord-6109790099220609a,"Kosmiczny samolot X-37B pobił własny rekord Wahadłowiec X-37B wyniosła na orbitę w maju 2015 r. rakieta Atlas V rozpoczynając misję OTV-4. Nie wiadomo co dokładnie robi. Jego zadania są ściśle tajne i wiadomo o nich tyle, ile zdecydują się ujawnić amerykańskie Siły Powietrzne lub zaobserwują amatorzy. Dotychczasowy rekord przebywania na orbicie pojazdu USAF wynosił 674 dni i 22 godziny, od grudnia 2012 r. do października 2014. Data zakończenia wciąż trwającej misji nie jest znana. X-37B przewijał się od lat w różnych dokumentach amerykańskich pod zbiorczą dla całej klasy podobnych mu projektów nazwą CAV, Common Aero Vehicle. Ostateczna nazwa pojazdu to Orbital Test Vehicle i od roku 2010 odbył już trzy udane misje. Czwarta nadal nie dobiegła końca. Jest to bezzałogowy samolot kosmiczny wielokrotnego użytku, wynoszony na orbitę dzięki rakiecie nośnej Atlas V. Jego istnienie i wygląd są informacją publiczną, lecz szczegółowe specyfikacje techniczne i zadania orbitalne pozostają ściśle tajne. Stanowią przedmiot licznych spekulacji w środowisku badaczy przestrzeni kosmicznej, zaś w mediach przewijają się sensacyjne doniesienia o pracach nad wersją załogową. X-37B trudno jest śledzić na orbicie – zmienia on wysokości i pozycje, a rząd amerykański nie udostępnia żadnych danych. Kilka dni temu dostrzeżono go na wysokości ok. 325 km. Pojazd przezwano baby-shuttle, bowiem wizualnie przypomina on promy kosmiczne. Jest wyposażony w skrzydła o podobnym kształcie, które umożliwiają lot szybowcowy i lądowanie na pasie startowym. Na upublicznionych zdjęciach wyraźnie widać też wrota luku bagażowego. Znajduje się w nim zapewne chwytne ramię znane z wahadłowców czy ISS. X-37B to zatem zautomatyzowana orbitalna platforma o możliwościach podobnych promów kosmicznych, która znajduje się pod pełną kontrolą wojska. Najprawdopodobniej służy do rozmieszczania i testowania technologii wojskowej oraz repozycjonowania satelitów, choć najnowsza misja obejmowała m.in. przeprowadzenie zleconego przez NASA eksperymentu. Brak załogi powoduje, że misja X-37B nie naraża życia i zdrowia astronautów, pozwalając zarazem na wykonywanie długich, trwających nawet kilkadziesiąt miesięcy lotów. Dotychczasowe lądowania odbywały się w bazie Vandenberg w Kalifornii, jednak media spekulują, że lot OTV-4 może tym razem zakończyć się na Florydzie. Nad jednym z budynków Boeinga zawisł zaś znak „Home of the X-37B”, co sugeruje przeniesienie operacji. Obsługa Centrum Kosmicznego im. Kennedy’ego odbyła w lutym ćwiczenia, na których zaobserwowano replikę X-37B. Kto i kiedy powita pojazd na pasie startowym, dowiemy się już po lądowaniu. Może ono nastąpić lada dzień, rekord wszak został już pobity. Czytaj także: SKANER Space24: Środki publiczne kluczowe dla rozwoju sektora kosmicznego Autor Katarzyna Stróż"
http://tech.wp.pl/do-dzis-nie-wiadomo-czym-byl-obiekt-ktory-o-wlos-minal-miedzynarodowa-stacje-kosmiczna-6110123910112897a,"Do dziś nie wiadomo, czym był obiekt który o włos minął Międzynarodową Stację Kosmiczną Załoga Międzynarodowej Stacji Kosmicznej miała zaledwie 90 minut, żeby schować się w kapsule kosmicznej Sojuza. Wszystko dlatego, że do ISS z dużą prędkością zbliżał się niezidentyfikowany obiekt. Na przesunięcie stacji było zbyt mało czasu, jedynym wyjściem była ewakuacja.  Wydarzenia te miały miejsce w 2015 roku. To już czwarta tego typu sytuacja, gdy astronauci musieli chować się w Sojuzie i mieć nadzieję, że kosmiczny złom minie ISS.  Co było powodem awaryjnej ewakuacji? NASA twierdzi, że tajemniczym obiektem były pozostałości radzieckiej stacji pogodowej. Pytania budzi jednak zdumiewająca prędkość przedmiotu.  Głos zabrali także zwolennicy UFO, którzy w tym czasie zaobserwowali dziwne światła w okolicach Międzynarodowej Stacji Kosmicznej."
http://tech.wp.pl/skimming-coraz-wiekszym-zagrozeniem-jak-rozpoznac-niebezpieczny-bankomat-6114448604747905a,"Skimming coraz większym zagrożeniem. Jak rozpoznać niebezpieczny bankomat? Nowe technologie wpływają nie tylko na to, że życie zwykłych użytkowników jest coraz bardziej komfortowe. Łatwy dostęp do bardziej zaawansowanych rozwiązań znacznie ułatwia pracę przestępcom, czego doskonałym przykładem jest tzw. skimming. Na wstępie warto wyjaśnić, co kryje się pod pojęciem skimmingu. Jest to coraz częściej spotykany w Polsce rodzaj przestępstwa, które wiąże się z kopiowaniem zawartości paska magnetycznego karty płatniczej bez wiedzy jej właściciela i tworzeniem jej duplikatu. Fałszywa karta może być wykorzystywana do dokonywania wypłat z bankomatów czy płatności w terminalach, gdyż jej działanie nie różni się w niczym od oryginału.  Osoby, które padły ofiarą skimmingu, muszą liczyć się z tym, że przestępcy będą wykonywać transakcje obciążające ich rachunek, a nawet - ujmując to kolokwialnie - wyczyszczą ich konto do zera, wybierając dostępne środki z bankomatu. Przestępstwo skimmingu może odbywać się zasadniczo na dwa sposoby - dane z paska magnetycznego mogą być zeskanowane przez nieuczciwego sprzedawcę, np. przy płatnościach w sklepach lub przez specjalne nakładki zakładane na bankomaty. Druga opcja jest o wiele bardziej niebezpieczna, gdyż przestępcy w łatwy sposób mogą poznać PIN autoryzujący danej karty. Wystarczy, że założą dodatkową nakładkę na klawiaturę lub miniaturową kamerkę. Jak wyglądają takie nakładki? O tym możecie przekonać się m.in. z materiału przygotowanego przez polską policję, który udostępnili autorzy kanału Nasz Targówek. Widać na nim nakładkę, która dość dobrze została dopasowana do czytnika kart w bankomacie, a także dodatkową nakładkę z kamerką, którą umieszczono nad klawiaturą. Należy pamiętać, że skimmery (narzędzia do kopiowania zawartości paska magnetycznego karty) mogą przybierać różne kształty. Ben Tadesco, który na co dzień zajmuje się sprawami bezpieczeństwa, na jednym z nagrań uwiecznił jeszcze inaczej wyglądające rozwiązanie. Możecie zobaczyć je poniżej: Kopiowanie kart przy płatnościach w terminalach jest rzadziej odnotowywane, gdyż niesie większe ryzyko, że przestępca zostanie złapany (musi uczestniczyć w procesie). Niemniej jednak, zawsze należy pamiętać, aby szczególnie w mniejszych sklepach czy kioskach tak wprowadzać kod, aby osoby postronne go nie widziały. Co jednak z nakładkami na bankomaty, których z roku na rok pojawia się coraz więcej? W tym wypadku należy przede wszystkim każdorazowo poświęcić chwilę na przyjrzenie się maszynie, z której chce się wybrać pieniądze. Warto pamiętać, aby: Policja radzi również, aby jak najrzadziej korzystać z bankomatów w nocy oraz z tych maszyn, które nie są często wykorzystywane. Należy jednak pamiętać, że przestępcy za cel mogą obrać też te bankomaty, które znajdują się w uczęszczanych okolicach (np. centrum miasta). Teoretycznie o wiele łatwiej je wykryć, ale spora część osób spiesząc się, w ogóle nie zwraca uwagi na wygląd maszyny, z której wybiera pieniądze, co potwierdza powyższy materiał nagrany w centrum Wiednia. Użytkownicy z wielu różnych powodów nie zawsze są w stanie ocenić potencjalne zagrożenie lub ustrzec się przed skimmingiem. Warto więc stosować się do kilku przydatnych praktyk, jak stałe sprawdzanie stanu konta i listy dokonanych transakcji czy częstego zmieniania kodu PIN, który służy do autoryzacji."
http://tech.wp.pl/milionerzy-ekran-prowadzacego-6114430075566209a,"Co widzi prowadzący ""Milionerów"" na swoim ekranie? Co na swoim wyświetlaczu widzi Hubert Urbański podczas prowadzenia ""Milionerów""? Czy poprawne odpowiedzi na wszystkie pytania zna już w momencie ich zadania? Co oznaczają kolorowe prostokąty na jego ekranie?  Do oprogramowania przygotowanego z myślą o amarykańskiej wersji programu ""Milionerzy"" dotarli twórcy youtube''owego kanału Millionaire1999. Oprogramowanie jest jednak licencjonowane i - nie licząc drobnych różnic takich jak oprawa graficzna czy rozmieszczenie poszczególnych elementów - interfejs jest w każdym kraju bardzo podobny.  Poniżej możecie zobaczyć ekran, który prowadzący widzi w momencie zadania pytania.  Jak widzicie, poza samym pytaniem oraz drzewkiem z kwotami i ""kołami ratunkowymi"", na wyświetlaczu znajduje się znacznie  więcej informacji. Pozwólcie, że je wam przybliżę.  Prowadzący ma ułatwione zadanie, bo nie musi kalkulować w głowie wszystkich przytaczanych kwot, ani pamiętać imienia zawodnika.  Wbrew obiegowej opinii, w momencie zadania pytania prowadzący nie ma informacji na temat tego, która odpowiedź jest poprawna. Ta pojawia się dopiero po zaznaczeniu odpowiedzi lub rezygnacji z dalszej gry.  Gdy zawodnik zaznaczy już swoją odpowiedź, na ekranie prowadzacego pojawiają się dodatkowe informacje.  Hubert Urbański po ujawnieniu prawidłowej odpowiedzi lubi rzucać ciekawostkami. Nie zawsze wynika to jednak z jego rozległej wiedzy; wszystko ma podane na tacy.  Gdy zawodnik skorzysta z jednego z trzech dostepnych ułatwień, na ekranie pojawiaja się kolejna porcja danych. Skupmy się na ""telefonie do przyjaciela"".  Analogicznie po skorzystaniu z ""pytania do publiczności"" pojawiają się wyniki głosowania.  Przyznacie chyba, że gdy mamy świadomość, jaką pulę danych ma pod ręką prowadzący ""Milionerów"", jego praca od razu wydaje się przyjemniejsza."
http://tech.wp.pl/farbyka-zastapila-90-procent-pracownikow-robotami-produktywnosc-wzrosla-o-250-procent-6087155606073985a,"Farbyka zastąpiła 90 procent pracowników robotami. Produktywność wzrosła o 250 procent Chińska fabryka w Dongguan niedawno zastąpiła 590 swoich pracowników robotami, a rezultaty tego ruchu okazały się zaskakujące. Produktywność wzrosła dwuipółkrotnie. Wcześniej w fabryce pracowało 650 pracowników. Jedynie 60 z nich utrzymało zatrudnienie. Teraz ich zadaniem jest kontrolowanie, czy maszyny właściwie wykonują swoją pracę.  Przedsiębiorstwo Technologii Precyzyjnych Changying (ang. Changying Precision Technology Company) zajmuje się przede wszystkim produkcją telefonów komórkowych. Ludzie, którzy pracowali przy ich składaniu na liniach produkcyjnych, zostali zastąpieni robotami. Firma korzysta nawet z autonomicznych ciężarówek. - Chociaż może się wydawać, że 60 osób to zbyt mało do zarządzania i kontrolowania fabryką, to rezultaty zastąpienia ludzi maszynami są tak dobre, że liczba ludzkich pracowników może w niedalekiej przyszłości spaść nawet do 20 – mówi prezes firmy Luo Weqiang. Wzrost produktywności fabryki nie jest jedynym pozytywnym skutkiem zastąpienia ludzi maszynami. Znacznie spadł też odsetek błędów popełnianych w procesie produkcyjnym. Wyeliminowanie ludzi z taśm montażowych zmniejszyło odsetek wadliwych produktów z 25 do 5.  W nadchodzących latach możemy się spodziewać, że zastępowanie ludzi maszynami osiągnie jeszcze większą skalę. Jak widać dla przedsiębiorstw ma to same plusy. Oznacza to także, że coraz więcej ludzi, a zwłaszcza pracowników fizycznych, pozostanie bez pracy i nawet największe strajki nie zmuszą pracodawców do ponownego ich zatrudnienia, skoro maszyny wykonują pracę lepiej i szybciej. Zdaniem Elona Muska, szefa Tesli i SpaceX, taki scenariusz jest bardzo prawdopodobny i aby zminimalizować jego negatywne skutki już teraz powinniśmy zacząć się zastanawiać nad tzw. dochodem gwarantowanym. Czy oznacza to, że za jakiś czas wszyscy znajdziemy się na zasiłku?"
http://tech.wp.pl/roboty-pracuja-szybciej-i-taniej-o-70-proc-niz-ludzie-zobacz-jak-to-robia-6113715843569793a,"Roboty pracują szybciej i taniej o 70 proc. niż ludzie. Zobacz, jak to robią Państwo Środka w ubiegłym roku doręczyło ponad 30 miliardów paczek. W ich sortowaniu coraz częściej pomagają roboty. Chińska firma transportowa STO Express postawiła właśnie na maszyny. W poniższym wideo możecie zobaczyć, jak sobie radzą.  Roboty każdego dnia sortują 200 tys. przesyłek. Taka automatyzacja kosztuje 70 proc. mniej niż ręczne sortowanie przez pracowników - informuje firma. Samoładujące się maszyny (gdy energia wyczerpuje się, same ładują swoje akumulatory) pracują całą dobę przez siedem dni w tygodniu, bez żadnych przerw. Maszyny ważą i skanują paczki: odczytują adres dostawy i przenoszą przesyłki na odpowiednie miejsce, praktycznie nie popełniając przy tym błędów.  Podobne rozwiązanie zastosowała także inna chińska firma - Przedsiębiorstwo Technologii Precyzyjnych Changying w Dongguan. Fabryka zajmująca się głównie produkcją telefonów komórkowych zastąpiła 590 pracowników robotami, a w rezultacie produktywność wzrosła aż dwuipółkrotnie. Wcześniej pracowało tam 650 pracowników – tylko  60 z nich utrzymało zatrudnienie. Ponadto w fabryce spadł też odsetek błędów przy produkcji - z 25 do 5 proc. Pozostaje pytanie, czy pozytywne skutki zastępowania ludzi robotami w najbliższych latach przełożą się na wzrost bezrobocia, a w dalekiej perspektywie na to, że wszyscy wylądujemy na zasiłku? Według Elona Muska, szefa Tesli i SpaceX, to całkiem prawdopodobne.  Z kolei były szef Microsoftu, Bill Gates jest zdania, że praca robotów i korzystanie ze sztucznej inteligencji powinny zostać opodatkowane."
http://tech.wp.pl/raport-uber-eats-co-jedza-warszawiacy-6114032970327681a,"Raport Uber Eats: Co jedzą warszawiacy? Aplikacja Uber Eats jest dostępna w ośmiu dzielnicach Warszawy od kilku miesięcy. Mieszkańcy zamawiają jedzenie z ponad 300 restauracji, a dzięki danym z aplikacji można dokładnie zobaczyć, że warszawiakom najbardziej smakuje kuchnia amerykańska oraz włoska.  Z analizy zamówień Uber Eats wynika, że w stolicy dominują dwie kuchnie: amerykańska i włoska. Ciężkie i tłuste dania kuchni amerykańskiej wybierają najczęściej mieszkańcy Woli, Żoliborza, Ursynowa, Mokotowa, a także pracownicy Mordoru, czyli warszawskiego zagłębia biurowego. Z kolei kuchnia włoska jest najpopularniejsza wśród mieszkańców Ochoty, Mokotowa, Śródmieścia, Ursynowa oraz Pragi Północ.  Moda na zdrową kuchnię wegańską i wegetariańską najbardziej widoczna jest wśród miekszańców Bielan. Natomiast Praga Południe rozkoszuje się w potrawach z Dalekiego Wschodu - mieszkańcy tej dzielnicy najchętniej zamawiają dania kuchni japońskiej oraz tajskiej. W Wilanowie szczególną popularnością cieszy się kuchnia bliskowschodnia. Co ciekawe, najwięcej miłośników schabowego i pierogów znajdziemy na Ochocie oraz na Starym Mieście."
http://tech.wp.pl/nowa-odslona-google-earth-teraz-dostepna-w-przegladarce-chrome-6113721600620161a,"Nowa odsłona Google Earth. Teraz dostępna w przeglądarce Chrome Czy też spędzałeś kiedyś godziny ""podróżując” po Google Maps? Jeśli tak, to Google przygotowało coś dla ciebie.  Nowa odsłona  Google Earth  dostępna jest przez przeglądarkę Chrome i nie trzeba już ściągać oddzielnego programu. Niebawem ma być też dostępna nowa wersja aplikacji na system Android.  Google dodało kilka nowych opcji, ale zdecydowanie najciekawszą z nich jest widok 3D. Chociaż funkcja ta była dostępna w wersji desktopowej, to teraz w przeglądarce skorzysta z niej na pewno więcej osób.  Trójwymiarowe obiekty (budynki, ale też i góry) są pokryte teksturami, które zwłaszcza w przypadku obiektów naturalnych wyglądają całkiem przekonująco. Niestety nie wszystkie miasta i obiekty mają swoje trójwymiarowe modele. Mniejsze miejscowości, a nawet niektóre ze słynnych budowli, jak np. piramidy, Angkor Wat czy Taj Mahal pozostały płaskie i można je podziwiać na dwuwymiarowych zdjęciach satelitarnych i w widoku Street View. Natomiast wiele miejsc i miast jest odwzorowana w 3D i ich ""odwiedzenie” polecam. W Polsce można podziwiać architekturę głównych miast i piękno Tatr, a na świecie Wielki Kanion, Wieżę Eiffla czy najwyższą tamę na świecie Nurek Dam w Tadżykistanie. Poza tym Google dodał do aplikacji karty, które pokażą podstawowe informacje o wyszukiwanym miejscu - tryb ""Odkrywcy”, który zabierze nas w podróż przygotowanymi trasami tematycznymi oraz usprawnili interfejs."
http://tech.wp.pl/izolator-niezwykly-wynalazek-w-sam-raz-do-biura-6111916303775361a,"Izolator - ""niezwykły"" wynalazek w sam raz do biura Trudno ci się skupić w pracy? Cały czas ktoś gada ci koło ucha i nie pozwala pracować? Jest na to sposób – ""Izolator"", dziwaczny hełm rodem z powieści science fiction. Hugo Gernsback był amerykańskim autorem, redaktorem i wydawcą literatury science fiction. Gdy pracował przy tworzeniu czasopisma ""Science and Invention” w latach 20. ubiegłego wieku, często przeszkadzało mu to samo, co  przeszkadza dziś i nam. Wszechobecny hałas, rozmowy i śmiechy kolegów i koleżanek z biura. Gernsback wymyślił więc sposób na to, aby odciąć się do zewnętrznego świata i skupić na pracy. ""The Isolator"" to trochę przerażająco wyglądający hełm, który tłumił prawie wszystkie dźwięki otoczenia i mocno ograniczał pole widzenia. Przez przyciemniane szkła w otworach na oczy Gernsback widział tylko kartką papieru znajdującą się bezpośrednio przed nim. Szybko okazało się, że tak szczelny hełm sprawiał pewien zasadniczy problem. Po kilkunastu minutach osoba go nosząca, czyli sam wynalazca, dusił się od nadmiaru dwutlenku węgla. Rozwiązaniem było dodanie zewnętrznego źródła tlenu podanego przez gumowy wąż. Hełm, nawet jeśli działał, nie zdobył specjalnej popularności. Może to i dobrze. Widok współpracowników w takich ""skupiaczach myśli"" w poniedziałkowy poranek w biurze mógłby być bardziej przerażający niż sam poniedziałek."
http://tech.wp.pl/ostatni-wolny-mechanik-czlowiek-ktory-buldozerem-wypowiedzial-wojne-ameryce-6111497051203713a,"Ostatni wolny mechanik. Człowiek, który buldożerem wypowiedział wojnę Ameryce Marvin Heemeyer zatrzasnął właz swojego buldożera. Zapewne nie przypuszczał, że stanie się bohaterem, choć wiedział, że żywy nie opuści swojej maszyny. Nic dziwnego: Marvin wyruszył na wojnę z Ameryką. Początkowo nic nie zwiastowało dramatu. W 1994 roku Marvin Heemeyer przybył do prowincjonalnego miasteczka Granby w stanie Kolorado. Jako wyspecjalizowany w naprawie i wymianie tłumików samochodowych mechanik mógł przypuszczać, że nie będzie miał problemów z zarobieniem na utrzymanie i przez kilka lat tak właśnie było. Problem pojawił się, gdy lokalny przedsiębiorca wraz z władzami miasta doprowadzili do zmiany przeznaczenia okolicznej działki – tuż obok działki Heemeyera miała powstać fabryka cementu, która zablokowałaby jedyną drogę dojazdową do warsztatu, skazując go na pewne bankructwo. Mechanik próbował walczyć z planami lokalnych władz, szukał sprawiedliwości w sądzie, ale poza stratą majątku na prawników doczekał się jedynie szykan.  Doszło do tego, że miejscowa administracja nakazała mu przyłączenie się do miejskiej kanalizacji. Aby to zrobić, Marvin musiałby przekopać się przez trzy metry działki sąsiada, z którym z powodu budowy cementowni był w sporze, i który nie wyrażał na to zgody. Dla władz miasta nie miało to znaczenia i regularnie karały Marvina za brak podłączenia do kanalizacji.  Działania sąsiada i lokalnych władz były jasne: decyzjami administracyjnymi chcieli wykurzyć kłopotliwego mechanika z jego własnej ziemi. Brała w tym udział również lokalna policja, która – wzywana przez Heemeyera w związku z nieprawidłowościami przy budowie cementowni – karała go pod różnymi pretekstami mandatami. Widząc, że nie wygra z lokalnym układem, Marvin Heemeyer zrezygnował. Sprzedał swoją ziemię firmie, która miała zbudować tam składowisko odpadów. Zgodnie z umową Marvin miał sześć miesięcy na opuszczenie terenu. Spędził je bardzo pracowicie, choć – wbrew pozorom – wcale nie pakował się do przeprowadzki. Kupił za to buldożer Komatsu D335A – potężną maszynę cenionego, japońskiego producenta i zajął się jej tuningiem. Wyposażył go w dodatkowe płyty pancerne i obłożył betonowymi blokami. Marvin zmodyfikował również wejście do pojazdu, tworząc pozbawiony uchwytów właz o wadze 900 kilogramów. Buldożer został wyposażony w dodatkową klimatyzację, kamery pozwalające kontrolować sytuację na zewnątrz, a także w kilka sztuk broni, z której można było strzelać z wnętrza pojazdu. Same kamery zostały osłonięte pancernymi obudowami, a pomysłowy konstruktor doprowadził do nich wężyki, którymi mógł tłoczyć sprężone powietrze, oczyszczające obiektywy z kurzu. Wewnątrz pojazdu znalazło się miejsce na zapasy żywności i wody oraz środki opatrunkowe. Tak wyposażony Marvin Heemeyer był gotowy, by ruszyć do walki o sprawiedliwość. 4 czerwca 2004 roku wsiadł do swojego Komatsu, oblewając wcześniej maszynę mieszaniną oleju i smaru, przez co betonowe bloki stały się zbyt śliskie, by ktokolwiek mógł się na nie wspiąć. Pierwszym celem Marvina Heemeyera były zabudowania sąsiedzkiej cementowni. Jej właściciel widząc, co się dzieje, usiłował bronić swojej fabryki przy pomocy wielkiej ładowarki, ale dla Killdozera – jak później nazwano maszynę Marvina – nie było to wielkim wyzwaniem. Buldożer zniszczył ładowarkę, a następnie zaczął równać z ziemią dom sąsiada i zabudowania cementowni. Gdy skończył, ruszył w stronę miejskiego ratusza. Na miejscu były już zarówno oddziały zwykłej policji, jak i jednostka SWAT, jednak szybko okazało się, że amerykańscy stróże prawa są bezradni. Mimo użycia amunicji przeciwpancernej i grantów nie byli w stanie wyrządzić Killdozerowi żadnej krzywdy. W desperacji próbowali wspinać się na maszynę, czy nawet wrzucić granat do rury wydechowej, ale nie przyniosło to żadnego efektu poza tym, że jeden z nich, spadając ze śliskiego buldożera, o mało nie wylądował pod jego gąsienicami. Policjanci zarejestrowali za to padające w ich kierunku strzały, jednak – jak się później okazało – choć Heemeyer mógł ich z łatwością pozabijać, celowo strzelał nad ich głowami. Po zrównaniu z ziemią ratusza skierował się w stronę siedziby wspierającej lokalne władze gazety, a w międzyczasie wygrał pojedynek z wielkimi zgniatarkami, które skierowano przeciwko buldożerowi. Zniszczył również dom sędziego, odpowiedzialnego za serię skazujących go wyroków. W sumie Marvin Heemeyer zniszczył 13 budynków i kilka pojazdów, nie raniąc przy tym nikogo. Rajd Killdozera zakończył się, gdy po awarii chłodnicy maszyna na dobre utknęła w ruinach jednego ze zniszczonych domów. Zgromadzeni wokół policjanci usłyszeli wówczas z wnętrza jeden strzał, ale nie byli w stanie dostać się do środka pojazdu. Obawiając się, że buldożer może być zaminowany, wywieźli go z miasta, gdzie dopiero po kilkunastu godzinach udało się przepalić pancerne płyty. Gdy w końcu otwarto kabinę, okazało się, że Marvin Heemeyer popełnił samobójstwo. Zgodnie z życzeniem rodziny pochowano go w nieujawnionym miejscu. Killdozer został rozebrany na części, które rozesłano do różnych złomowisk i zniszczono tak, aby nie pozostał po nim żaden ślad."
http://tech.wp.pl/strona-autodraw-zrobi-z-twoich-bazgrolow-eleganckie-rysunki-6111260099455105a,"Strona AutoDraw zrobi z twoich bazgrołów eleganckie rysunki Zawsze marzyłeś o tym, aby ładnie rysować, ale nie miałeś do tego ręki? Jeśli tak, to z pomocą przyjdzie ci sztuczna inteligencja, która dzięki sieciom neuronowym zamieni twoje rysunki w inne. Lepsze. Darmowa strona www.autodraw.com dostępna jest zarówno z komputerów stacjonarnych, jak i komórek. Jest niezwykle prosta  w obsłudze. Wystarczy zacząć rysować wymyślony przez siebie obiekt, a po chwili zobaczymy (na górnym pasku) propozycje kształtów. Wystarczy kliknąć jeden z nich, aby zamienić swoje ""dzieło” na rysunek, który rzeczywiście pokaże to, o co nam chodziło.  AutoDraw to eksperyment Google''a, w którym sztuczna inteligencja ćwiczy rozpoznawanie obiektów z ludzkich rysunków. Eksperyment radzi sobie, jak widać powyżej, nawet z wyjątkowo brzydkimi i nieudanymi szkicami. AutoDraw używa tego samego systemu do rozpoznawania rysunków, co QuickDraw. To minigra w kalambury, w której komputer zgaduje, co rysujemy. Google twierdzi, że w tym momencie AutoDraw jest w stanie rozpoznać setki szkiców, a w przyszłości ma być ich jeszcze więcej. Chociaż to tylko zabawa, to możliwe, że właśnie oglądamy, jak rodzi się prawdziwa sztuczna inteligencja. Z każdym naszym rysunkiem uczy się coraz więcej. Kto wie? Może właśnie patrzymy na początki Skynetu? Na wszelki wypadek lepiej nie rysować robotów wyglądających jak Arnold Schwarzenegger."
http://tech.wp.pl/nazwa-tej-falszywej-strony-wyglada-jak-prawdziwa-nie-rozpoznasz-oszustwa-6113731527612545a,"Nazwa tej fałszywej strony wygląda jak prawdziwa. Nie rozpoznasz oszustwa  Phishing to metoda wyłudzania danych polegająca na tworzeniu fałszywych stron lub maili. Często oszustwo łatwo wykryć, bo nazwa strony różni się od prawdziwej. W tym przypadku przekręt trudno zauważyć.  Dostajecie link do strony o nazwie “аррӏе.com”. Na Firefoksie, Chromie i Safari otwiera się tak:  Jak dobrze zauważyliście, tylko na tej ostatniej przeglądarce coś jest nie tak. Dwie pierwsze “przepuszczają” adres. Nieświadomy niczego użytkownik ma więc wrażenie, że znalazł się na stronie apple.com. Na dodatek widzi zieloną kłódkę, więc tym bardziej ma pewność, że nic mu nie grozi. Błąd.  Wiecie, co jest nie tak?  Niektórzy mogą doszukiwać się podstępu w literze “l”- czyli dużym “i”.  Ale nie w tym rzecz.  “Otóż każda litera domeny аррӏе.com pochodzi z cyrylicy. Litery te wyglądają tak samo (w większości fontów), ale mają inne kody znaków unicode"" - tłumaczy portal niebezpiecznik.pl.  Gdyby tylko jedna litera była napisana cyrylicą, wówczas podobnego efektu nie udałoby się osiągnąć. Jednak jeśli mamy do czynienia z pełnym adresem, to przeglądarki idą na rękę rosyjskojęzycznym użytkownikom. Inaczej wyświetlałyby nieczytelny ciąg znaków. Niebezpiecznik pokazuje, jak wyglądałby adres, gdyby cyrylicą zastąpić tylko “a”: W takim przypadku o przekręcie nie byłoby mowy. A tak - furtka istnieje.  Wspomniane “apple.com” to tylko przykład - dowód na to, że takie zagrożenie jest.  A mamy się czego obawiać. Wyobraźmy sobie, że w ten sposób zapisano stronę banku. Wygląda podobnie, adres się zgadza, więc można wpisywać dane do logowania… Tragedia gotowa.  Jak się więc bronić?  W przypadku Chrome''a - zainstaluj to rozszerzenie.  W przypadku Firefoksa - zmień ustawienia. Niebezpiecznik tłumaczy:  “(...) możecie w przejść pod adres about:config i dla parametru network.IDN show punycode ustawić wartość true. Dzięki temu wszystkie domeny zawierające znaki spoza alfabetu łacińskiego będą zapisywane w postaci punycode, co ułatwi wykrycie phishingu”.  Jest jeszcze jedno proste wyjście - samemu wpisywać adresy stron, a nie korzystać z podesłanych linków."
http://tech.wp.pl/facebook-uruchamia-nowa-platforme-i-chce-zmienic-sposob-w-jaki-patrzymy-na-swiat-6113444648466049a,"Facebook uruchamia nową platformę. I chce zmienić sposób, w jaki patrzymy na świat W ciągu najbliższych miesięcy to zdjęcia i aparat będą najważniejszymi elementami Facebooka. Przygotujcie się na jeszcze więcej filtrów, jeszcze więcej wideo i bardzo ciekawe podejście do rzeczywistości największego na świecie serwisu społecznościowego.  W San Jose w Kaliforni odbywa się coroczna konferencja Facebooka - F8. Jest to wydarzenie na programistów, podczas którego Facebook zapowiada zmiany i nowe funkcje, które będą wprowadzane w ciągu kolejnego roku.  Rok 2017 będzie pod znakiem zdjęć. A szerzej - aparatu. Mark Zuckerberg zapowiadał, że z aparatu wbudowanego w aplikację Facebooka stworzy platformę. Co więcej - ma to być ""pierwsza mainstreamowa platforma rzeczywistości rozszerzonej (AR)"". Na czym ma to dokładnie polegać?  Przede wszystkim - ma być więcej filtrów do zdjęć. Ale i sam aparat będzie ""mądrzejszy"". Na przykład - robicie zdjęcie stołu zastawionego do śniadania. Są na nim kwiaty, kubek kawy, kanapki. Jeśli klikniecie na kawę, to aparat sam rozpozna, co jest na ekranie i zasugeruje dodatkowe ""ulepszenia"", takie jak np. para unosząca się z kubka. Do tego oczywiście można będzie dodawać napisy. Te jednak też się zmienią - nowy aparat mapuje to, co znajduje się na zdjeciu. Będzie więc wiedział, że stół jest płaski, kubki są przestrzenne, więc napisy też będą mogły być w 3D.  To jednak dopiero początek zabaw z rzeczywistością rozszerzoną.  Rzeczywistość rozszerzona, czyli AR, najłatwiej zobaczyć z poziomu smartfonu. Pokemon Go - gra, która latem biła rekordy popularności - była właśnie na niej oparta. Na świat rzeczywisty (prawdziwe ulice i punkty orientcyjne) nakładała figurki japońskich stworów, widoczne wyłącznie przez ekran smartfonu. Zuckerberg uważa, że AR zmieni sposób, w jaki posługujemy się technologią.  A zmieni ją tak: w miejscach, do których chodzicie, będziecie mogli dodać własne uwagi. Np.** w kawiarni po uruchomieniu aplikacji na smartfonie będziecie mogli zobaczyć na fizycznym menu uwagi waszych znajomych (ta kawa jest świetna, tej należy unikać)**. Albo w domu, zamiast żółtych karteczek na lodówce, można będzie zostawić notatkę dla rodziny w AR.  3 lata temu Facebook za kwotę 2 mld dolarów kupił małą (wówczas) firmę Oculus Rift, producenta gogli rzeczywistości wirtualnej. Dziś mówi, że będzie się skupiać przede wszystkim na rzeczywistości rozszerzonej. Czyżby ta gigantyczna kwota miała być nieudaną inwestycją? Nie do końca. Od co najmniej roku wiadomo, że VR nie trafia pod strzechy tak szybko, jak chcieliby producenci. Ale z AR sprawa jest dużo prostsza - nie trzeba niczego kupować, w końcu każdy już teraz ma w kieszeni smartfon. Zanim więc VR bardziej się upowszechni, AR będzie stanowić etap pośreni.  O miłośnikach VR Facebook jednak nie zapomniał. W końcu w tym roku ruszy tzw. social VR, czyli możliwość przebywania w rzeczywistości wirtualnej razem ze zjanomymi. Jak to ma działać? Przypomnijcie sobie Second Life - grę, w której tworzyło się własnego awatara i mogło prowadzić ""prawdziwe"" życie. Tyle, że na ekranie komputera. W social VR znów tworzymy awatara i możemy spotykać się ze znajomymi wewnątrz rzeczywistości wirtualnej.  Od lat przebąkuje się w branży, że Apple większy nacisk kładzie na AR, nie na VR. Plotki głoszą, że do wprowadzenia na rynek nowego urządzenia (okularów?) albo usługi AR jest coraz bliżej. Można spodziewać się, że jeśli Apple ma coś pokazać, to odbędzie się to podczas 10. rocznicy zaprezentowania pierwszego iPhone''a, czyli jesienią.  Ruch Facebooka znów jest mądry. Zuckerberg widzi, jaką popularnością cieszą się aplikacje bazujące na aparacie, np. Snapchat albo wspomniane już Pokemony. I daje programistom możliwość rozbudowania najpopularniejszej aplikacji mobilej o nowe funkcje oparte o AR."
http://tech.wp.pl/chciales-sprawdzic-kto-usunal-cie-ze-znajomych-na-facebooku-mozesz-stracic-prawie-70-zl-6113315027818625a,"Chciałeś sprawdzić, kto usunął cię ze znajomych na Facebooku? Możesz stracić prawie 70 zł Popularne oszustwo powraca. Znowu rozsyłana jest fałszywa aplikacja, która rzekomo pozwala sprawdzić, kto usunął cię ze znajomych na Facebooku. Nie klikaj, bo stracisz pieniądze!  O zagrożeniu napisał portal niebezpiecznik.pl. Liczne zgłoszenia użytkowników świadczą o tym, że skala kolejnego oszustwa jest bardzo duża. Na skrzynki mailowe przychodzi wiadomość o tytule “Zostałeś usunięty ze znajomych”. Oszuści podszywają się pod Facebooka.  W treści czytamy:  “Skąd możemy mieć całkowitą pewność, że ktoś nas naprawdę lubi?
Udowodniono naukowo, że aż 16 proc. naszych znajomych w rzeczywistości za nami nie przepada.
Facebook posiada bardzo ciekawą opcję, za pomocą której możesz sprawdzić, kto usunął cię z grona znajomych!
Przekonaj się kto z twoich znajomych jest fałszywy!” Interesujące? Wystarczy kliknąć w link, żeby się przekonać. Wówczas zostajemy przeniesieni na stronę, na której mamy podać mail i przede wszystkim numer telefonu. Dostaniemy na niego SMS-a z kodem, który powinniśmy przepisać na stronie. W ten sposób aktywujemy płatną usługę. Kosztuje aż 68 złotych! Rzecz jasna nie dowiemy się, kto usunął nas z grona znajomych, za to nasze konto uszczupli się właśnie o tę sumę… Oczywiście oszustwo można “wykryć” - nadawca jest podejrzany (“twoiznajomi@inspirebitter.us” i “facebook@deficitsiege.us”) , na dodatek aplikacja przekierowuje nas na inną stronę, co powinno być dla nas sygnałem ostrzegawczym. Ciekawość może jednak zwyciężyć, więc warto być świadomym nowego oszustwa i ostrzec znajomych.  I pamiętać, że jeśli Facebook wprowadzi taką funkcję, to na pewno poinformuje o tym na swoich stronach. A my również o tym napiszemy. Zanim więc klikniecie w wiadomość o nowe funkcji Facebooka, upewnijcie się, czy rzeczywiście jest to prawda."
http://tech.wp.pl/nowego-kubusia-puchatka-przeczyta-tylko-600-osob-6111606062467201a,"Nowego ""Kubusia Puchatka"" przeczyta tylko 600 osób Możesz nawet nie zdawać sobie sprawy z tego, że twój dysk twardy jest jak biblioteczka cenionego kolekcjonera. Nie zauważamy tego, ale z sieci bezpowrotnie znika mnóstwo cyfrowych treści. Dostęp do nich wcale nie jest nielimitowany.  Internetowa księgarnia Woblink sprzedaje “Nowe przygody Kubusia Puchatka” w limitowanej liczbie sztuk. Jest tylko 600 e-booków. Potem “nakład” się nie wyczerpie - jeszcze nie jest powiedziane, kiedy i czy w ogóle tytuł powróci, jeśli wszystko się sprzeda. A skoro tak, to nie możemy wykluczyć, że e-booka za jakiś w dystrybucji nie będzie. Brzmi dziwnie?  I słusznie. Bo to przecież e-book, a nie książka. Logiczne, że papierowe wydania mają określony limit: trzeba je wydrukować, wysłać, przewieźć, trzymać na półkach lub w magazynach. Nie można tego robić przez wieki i w nieskończoność, bo to kosztuje i zajmuje miejsce.  Z e-bookiem jest jednak inaczej. To tylko plik, który bardzo łatwo skopiować i wysłać w świat. Wystarczy, że powstał i już ma zapewnione życie wieczne. Klikasz prawym przyciskiem myszy, wciskasz “kopiuj”, a potem“wklej”. Gotowe, kolejna kopia żyje. Nieważne, czy to książka, gra czy piosenka.  Sprytny, marketingowy ruch księgarni (“kupujmy, bo zaraz nie będzie!”) pokazuje, że dla sprzedawców ta “nieskończoność” jest problemem. Bo skoro coś jest zawsze i wszędzie, to znaczy, że nie musimy mieć tego teraz. Może poczekać, kupi się, gdy będzie promocja.  O tym, że takie myślenie jest powszechne, świadczy reakcja na skasowanie kultowych filmów z Netfliksa. Zapewne mało kto oglądał je codziennie, ale liczyła się świadomość, że “Ojciec Chrzestny” jest i w każdej chwili można do niego wrócić. Nie trzeba, ale można. To olbrzymia przewaga internetu - wszystko mamy pod ręką.  Jeśli film jest na Netfliksie, to będzie tam zawsze. Jeżeli w internetowej księgarni pojawił się e-book, to w każdej chwili go kupimy. Wydawca wrzucił grę do sieci, więc zdążymy ją pobrać. To nie płyta, nakład się nie wyczerpie.  Tak nam się przynajmniej wydawało.  Tymczasem z sieci co chwila znikają treści. Z różnych powodów: a to skończyła się umowa na dystrybucję, a to twórca pokłócił się z wydawcą i produkcja musiała zostać wycofana. Tak było z grą “P.T.” - darmowe demo było ogólnodostępne, po czym zostało zdjęte z internetu. Kto pobrał, ten ma, kto nie zdążył, ten tego nie zrobi. No, chyba że kupi konsolę z zainstalowaną grą na dysku. Tak, bardzo szybko pojawiły się takie w ofercie na aukcjach. Nic dziwnego, to cyfrowy biały kruk.  Codziennie coś znika z sieci bezpowrotnie. I nie wiadomo, czy powróci. Jeszcze parę lat temu bez problemu dało się kupić e-booki Marka Hłaski. Dziś mój plik .mobi jest limitowanym wydaniem. Białym krukiem.  A za chwilę takim białym krukiem może być nowe wydanie “Kubusia Puchatka”.  I wkrótce prawdziwym kolekcjonerem będzie nie tylko ten, kto ma półki pełne rarytasów. Tak samo wartościowe mogą być dyski twarde, pendrive’y, karty pamięci, na którym znajdą się pliki niedostępne w sprzedaży.  A cyfrowe antykwariaty? Jasne, pirackie wydania mogą istnieć. Ale co jeśli ktoś takiego limitowanego wydania na pirackie strony nie wrzuci?  Ciekawy eksperyment przeprowadził polski artysta duy gebord. Jego album można było pobrać tylko przez godzinę. Rzecz jasna poinformował o tym zainteresowanych wcześniej. Płyta była za darmo, ale po tych 60 minutach ogólnej dostępności link wygasł.  Co miało się z płytą dalej stać? To już nie sprawa twórcy. Nie zabraniał wrzucać płyty na strony z torrentami, nie zabraniał się nią dzielić. Jak ktoś chciał, mógł ją nawet wydać na kasecie czy płycie.  Taka nietypowa płyta jest nie tylko eksperymentem, a zapowiedzią zmian w cyfrowej dystrybucji. Plik nie może być nielimitowany i zawsze dostępny, bo wtedy nie wzbudza zainteresowania. Nie sprzeda się od razu, tylko kiedyś. Trzeba coś zrobić, żeby do siebie “zachęcić”. Pojawienie się i “bycie” sprawia, że nikt tego nie zauważa.  Internet nie jest studnią bez dna, a dostęp do cyfrowych treści nie jest dany raz na zawsze. Co to oznacza? Kupuj i gromadź. Plików za chwilę może zabraknąć.  Nie tak wyobrażaliśmy sobie internet, prawda?"
http://tech.wp.pl/haker-radzi-prezydentowi-trumpowi-zmien-ustawienia-bezpieczenstwa-6084278819853441a,"Haker radzi prezydentowi Trumpowi: ""Zmień ustawienia bezpieczeństwa"" Jeśli śledziliście amerykańską kampanię prezydencką to wiecie, że Donald Trump często wyrażał swoje myśli na Twitterze. I okazuje się, że ustawienia bezpieczeństwa i stary telefon z Androidem mogą postawić nowego prezydenta USA w niebezpieczeństwie.  O sprawie poinformował serwis CNN, do którego zgłosiła się osoba o pseudonimie WauchulaGhost. Wysłała ostrzeżenie, aby prezydent Trump jak najszybciej zmienił ustawienia zabezpieczające jego konto na Twitterze.  WauchulaGhost to haker, znany między innymi z tego, że w czerwcu przejął kontrolę nad 500 kontami członków ISIS. Nie narobił dużych szkód - chyba, że pod uwagę weźmiemy też szkody moralne. Na przejętych kontach zaczął publikować treści pornograficzne i hasła związane z ruchem Gay Pride.  I teraz ten sam haker zwraca uwagę na zabezpieczenia konta twitterowego Trumpa. W świecie, w którym informacja obiega Ziemię w ułamku sekundy, wypowiedzi głów państwa w social media powinny być co najmniej wyważone i przemyślane. Można jednak rozważyć, co byłoby, gdyby ktoś przejął konto Trumpa i np. wypowiedział natychmiastową wojnę Rosji.  New York Times zauważa dodatkowo, że Trump korzysta z Twittera ze swojego starego smartfonu z Androidem, zamiast z nowego, szyfującego urządzenia które otrzymał już w Białym Domu. Nie wiadomo dokładnie, który model tak bardzo przypadł nowemu prezydentowi USA do gustu, ale chodzi prawdopodobnie o Samsunga Galaxy S3 (przypomnijmy, że ten telefon trafił na rynek w 2012 roku)."
http://tech.wp.pl/google-chrome-eliminuje-niedogodnosc-z-ktora-spotkal-sie-kazdy-internauta-6111267011422337a,"Google Chrome eliminuje niedogodność, z którą spotkał się każdy internauta Nie był to może wielki, ale za to na pewno odczuwalny błąd każdej przeglądarki. W nowej wersji Google Chrome czegoś takiego jednak nie znajdziemy. Różnicę odczujecie i na komputerze, i na sprzętach mobilnych. Mowa tu o automatycznym “przeskakiwaniu” strony. Na pewno zdarzyło  się wam przewijać stronę, nim wszystkie dane - grafiki i reklamy - się wgrały. Gdy już witryna się wczytała, przesuwała się w górę. Automatycznie, bez waszego udziału, lekceważąc to, że wy akurat czytaliście fragment znajdujący się znacznie niżej.  Na dodatek przez to można było kliknąć w link, którego wcale nie chciało się otworzyć. Albo w reklamę.  Pracownicy Google''a z tym problemem sobie poradzili. Ich system sprawi, że witryna - nowość działa zarówno w mobilnej, jak i stacjonarnej wersji przeglądarki - przestanie “skakać”. Najlepiej widać to na filmiku - po lewej stronie widzimy ""tradycyjne"" działanie strony, po prawej z aktywnym mechanizmem Google''a:  Różnica widoczna jest gołym okiem. Użytkownicy zmianę na pewno bardzo szybko odczują.  Koniec z przypadkowymi kliknęciami, koniec z automatycznym przewijaniem, koniec z odszukiwaniem fragmentu, na którym skończyło się czytać. Przynajmniej na Google Chrome. Choć coś czuję, że to pomysł, który bardzo szybko skopiuje konkurencja..."
http://tech.wp.pl/masz-konto-w-mbanku-nie-pobieraj-tego-zalacznika-6110811712312961a,"Masz konto w mBanku? Nie pobieraj tego załącznika!  Cyberprzestępcy wysyłają kolejne fałszywe maile. Narażeni są klienci mBanku. Łatwo stać się ofiarą, bo wiadomość jest bardzo wiarygodna.  Tytuł fałszywej wiadomości brzmi: “mBank – Elektroniczne zestawienie operacji na karcie kredytowej”. Autorzy oszustwa naprawdę się postarali, bo w treści wiadomości znalazła się nawet informacja o wpisie do rejestru przedsiębiorców. Odsyłają też do strony mBanku po więcej szczegółów. Na pierwszy rzut oka mail wygląda tak, jakby naprawdę został wysłany przez bank: ""Witamy, dziękujemy za korzystanie z usług mBanku. W załączniku przesyłamy wyciąg okresowy z rachunku karty kredytowej. Jeśli masz aktywną usługę wysyłki szyfrowanych wyciągów, w celu otwarcia załączonego dokumentu wpisz aktualne hasło do szyfrowania wyciągów, które ustaliłeś w serwisie transakcyjnym. Więcej informacji na temat szyfrowania wyciągów znajdziesz na stronie mBanku. Pozdrawiamy, Zespół mBanku"". Złośliwa wiadomość wygląda identycznie jak zwyczajowy wyciąg z operacji na karcie przesyłany przez mBank - informuje portal zaufanatrzeciastrona.pl, który jako pierwszy napisał o nowym przekręcie.  Ściągając załącznik i uruchamiając pliki, które się w nim znajdują, możemy zainstalować wirusa. Nie jest jeszcze jasne, jakie szkody wyrządza złośliwe oprogramowanie. Niewykluczone, że wirus może wykraść hasła lub być też plikiem ransomware - czyli zaszyfruje komputer i zażąda okupu.  Tradycyjnie przed takim atakiem cyberprzestępców uchroni nas uważne sprawdzenie, kto wysłał nam wiadomość. W tym przypadku jest to “centrum@wenus.net.pl”, a więc widać, że to nie bank. Niemniej jednak wiadomość bardzo przypomina prawdziwą, więc wystarczy chwila nieuwagi, by narobić sobie kłopotów. Uważajcie i ostrzeżcie znajomych."
http://tech.wp.pl/testujemy-podswietlenie-telewizora-ktore-nie-nie-zrujnuje-waszego-portfela-6114766175651457a,"Testujemy podświetlenie telewizora, które nie nie zrujnuje waszego portfela W 2004 roku Philips zaprezentował Ambilight, czyli dodatkowe tylne podświetlenie współgrające z tym, co się dzieje na ekranie telewizora. Od samego początku wiele osób było zauroczonych takim sposobem oglądania filmów. Do rozwiązania Philipsa nawiązuje Lightberry. Zestaw może wciągnąć was w rozświetlony świat cyfrowej rozrywki, nawet jeśli nie macie telewizora marki Philips. Gdy zdecydowaliśmy się na przetestowanie sprzętu, produkt przyjechał poprawnie zapakowany w trzy ascetycznie małe kartony, zawierające wszelkie niezbędne części, aby zainstalować dynamiczne podświetlenie.  Zestaw posiada dwa ""mózgi"". Jeden to mikro PC pod postacią Raspberry Pi, a drugi to specjalny konwerter dla wejścia HDMI. Oczywiście w pudełku znajdziemy także taśmę ledową, zasilacz oraz niezbędne okablowanie wraz z kablami HDMI. Wykonanie obudów nie stoi na najwyższym poziomie, lecz na szczęście wszystko schowamy za telewizorem. Uwierzcie, że jest co chować. Jeśli wydawało wam się, że do tej pory mieliście dużo kabli, to po zakupie Lightberry będziecie ich mieć znacznie  więcej. Montaż naszego gadżetu nie jest bardzo trudny, jednak nie należy też do najłatwiejszych. Zauważalnym niedociągnięciem jest zbyt słabe oznaczenie taśmy, a mianowicie jej początku, końca oraz kierunku, w jakim powinna być rozłożona. Kolejną rzeczą, do której mamy małe zastrzeżenia, jest moc taśmy zastosowanej na uchwytach. Jest po prostu zbyt silna. Jeśli ktoś instaluje produkt, sugerujemy, aby nie stosować całej powierzchni kleju, a odsłonić jedynie małą część, dzięki czemu można zrobić przymiarkę. Kolejnym krokiem jest ułożenie taśmy oraz podpięcie kabli. Jeśli taśma okaże się zbyt długa, sugerujemy, aby jej nie ucinać, tylko położyć pod tą, która jest poprawnie ułożona. Od strony oprogramowania nie trzeba było nic ustawiać, produkt zaczął działać po podłączeniu. Zestaw, który otrzymaliśmy, nie działa z żadnym wewnętrznym źródłem TV. Oznacza to, że jeśli chcecie skorzystać z programów telewizji naziemnej, to podświetlenie Lightberry nie zadziała. Podobnie jest ze wszelkimi aplikacjami czy przeglądarką zdjęć. Dodatkowo otrzymany przez nas zestaw posiada tylko jedno wejście HDMI. Oznacza to, iż jeśli nie macie amplitunera, który zbiera wszystkie sygnały i wypuszcza dalej, to będziecie musieli przełączać kable lub zakupić dodatkowy rozdzielacz HDMI, który dołoży dodatkowy pilot do domowej palety. Od pierwszego uruchomienia system działał poprawnie. Tylna ściana rozbłysła, widać, iż Lightberry dysponuje bardzo dużą mocą światła. System przetestowany został w różnych warunkach. Zaczęliśmy od sprawdzenia Input laga. Zmierzony został systemem Leo Bondara. Wynik, zarówno z Lightberry, jak i bez, był identyczny. Następnym krokiem było sprawdzenie dokładności podświetlenia. Przy stop-klatkach sprawdzaliśmy, czy odpowiednie pixele ekranu pokrywają się z podświetleniem za nim. W tym przypadku Lightberry wypadło bezbłędnie. Wszelkie obiekty zostały odwzorowywane poprawnie. Następnym krokiem było sprawdzenie zgodności kolorów obrazu na ekranie z kolorami podświetlenia Lightberry na ścianie. Zestaw w większości kolory wyświetlał poprawnie, miał jednak problemy z pewnymi odcieniami. Przy lekkim niebieskim na ekranie, na ścianie widzieliśmy bardzo intensywny. Największą niekonsekwencję zauważyliśmy przy turkusowym, gdzie nasz zestaw również wyświetlał intensywny kolor niebieski. Jeśli ktoś poszukuje alternatywy Ambilight i nie przeszkadza mu, że nie wszystkie źródła z telewizora będą obsługiwane, to Lightberry jest bardzo ciekawą propozycją. Dzięki temu, iż prawo pozwala na zwrot produktu przez 14 dni przy zakupie internetowym, po transakcji sprawdźcie, czy opisywane przez nas niedogodności wam przeszkadzają, czy może jednak nie. Pamiętajcie, że w przypadku instalacji Lightberry musicie za telewizorem posiadać dwa dodatkowe gniazdka, a wasze ręce muszą wykazywać nieco zdolności manualnych. Lightberry kosztuje ok. 800 zł. Artur Górski, HDTV.com.pl"
http://tech.wp.pl/kalasznikow-buduje-autonomiczny-czolg-bezzalogowa-maszyna-bojowa-6115092996348033a,"Kałasznikow buduje autonomiczny czołg. Bezzałogowa maszyna bojowa Koncern Kałasznikow kojarzy się większości osób z najsłynniejszym karabinem maszynowym świata AK-47, którego w różnych wersjach wyprodukowano (jak do tej pory) ponad 100 milionów egzemplarzy. Firma wytwarza jednak wiele innych rodzajów uzbrojenia, a jej najnowszym projektem jest autonomiczny czołg, który ma samodzielnie niszczyć cele na polu walki.  Projektowany przez Rosjan czołg jest znacznie mniejszy od znanych nam dzisiaj pojazdów tego typu. Waży „zaledwie” 20 ton, kiedy przykładowo najnowszy nabytek rosyjskiej armii T-14 Armata ma masę niespełna 50 ton, a amerykański Abrams osiąga masę nawet 62 ton. Z tego powodu przez wielu ekspertów określany jest raczej mianem drona bojowego niż w pełni autonomicznego czołgu.  Ten kierunek nie powinien jednak nikogo dziwić – wszystkie nowoczesne armie świata opracowują drony bojowe, a najlepszym ich przykładem jest amerykański autonomiczny samolot Predator, który ma na swoim koncie wiele udanych misji bojowych.  Kałasznikow zazdrośnie strzeże szczegółów swojej konstrukcji, jednak eksperci zwracają uwagę, że będzie to rozwinięcie istniejącego już pojazdu BAS-01G Soratnik. Ministerstwo Obrony Rosji bardzo dobrze oceniło tego niewielkiego drona bojowego. Soratnik to miniaturowy czołg o masie 7 ton, wyposażony w lekkie karabiny maszynowe oraz pociski przeznaczone do niszczenia pojazdów opancerzonych oraz czołgów. Rosjanie chwalą się, że ich robot rozpędza się do prędkości 40 km/h, może być sterowany zdalnie przez operatora, jednak w razie potrzeby potrafi samodzielnie wykonać misję bez udziału czynnika ludzkiego.   Nowa wersja, niemal trzykrotnie większa od obecnej konstrukcji, zdolna będzie do przenoszenia znacznie większego uzbrojenia, w tym dwóch niezależnych karabinów maszynowych. Zwiększy się także jej zasięg taktyczny. Rozmiarami przypominać będzie amerykański transporter opancerzony M1126 Stryker ICV, a to oznacza naprawdę spory pojazd. Eksperci zwracają uwagę, że budowana obecnie maszyna może nie być celem samym w sobie, a stanowić jedynie pośredni krok do budowy normalnych rozmiarów czołgu z armatą kalibru 125 mm, tylko że w pełni autonomicznego.  Dzięki temu, że tego typu pojazd pozbawiony jest praktycznie wszystkich systemów mających za zadanie ochronić ludzkie życie, np. aktywny pancerz czy systemy klimatyzacji i wentylacji, ma znacznie lepszy stosunek masy do mocy. Pozwala to także zagospodarować przestrzeń, którą w klasycznym pojeździe zajmowałaby załoga, na rzecz dodatkowego zapasu amunicji albo powiększonych zbiorników paliwa.  Nowy roboczołg Rosjan będzie miał możliwość pozostawania w trybie autonomicznym przez minimum 10 dni i w tym czasie samodzielnie rozpoznawać zagrożenia oraz natychmiastowo na nie zareagować, otwierając ogień. Autonomiczne pojazdy będą mogły łączyć się w grupy i przeprowadzać misje bojowe wspólnie. Nowoczesne oprogramowanie pozwoli także na wymianę informacji z latającymi dronami rozpoznania Zala. Te będą wyszukiwać cele z dużej odległości, a czołg będzie mógł wystrzelić rakietę lub pocisk bez zmiany swojej pozycji – jeśli np. akurat pozostaje w ukryciu.  Koncern Kałasznikow chwali się, że jest duże zapotrzebowanie na tego typu produkty i już na etapie prac projektowych pojawiły się zamówienia na gotowe urządzenia zarówno ze strony Rosji, jak i ze strony zagranicznych kontrahentów."
http://tech.wp.pl/usa-rozwaza-wprowadzenie-nowej-wyjatkowo-poteznej-broni-6114403441776257a,"USA rozważa wprowadzenie nowej, wyjątkowo potężnej broni Niszczy dosłownie wszystko na swojej drodze. A jej fragmenty mogą przebić się przez większość stosowanych pancerzy.  Tajemniczą broń przetestowano po raz pierwszy w 2013 roku w Lawrence Livermore National Laboratory  Wtedy laboratorium chwaliło się sukcesem w testowaniu zaawansowanej głowicy precyzyjnej. Podkreślano jej prędkość (pocisk w trakcie testów przekroczył 3840 km/h - to 3 razy szybciej od prędkości dźwięku!) i zdolności bojowe. Testy przeprowadzono na torze testowym Holloman High Speed, zlokalizowanym w  bazie sił powietrznych Holloman w stanie Nowy Meksyk Działanie nowej broni obrazowo opisał na konferencji  Directed Energy Summit w Waszyngtonie generał William Hix . W skrócie: należy sobie wyobrazić gigantyczne loftki. Z tą różnicą, że pocisk porusza się z prędkością 3 do 6 machów i niszczy wszystko na swojej drodze.  Konstrukcja głowicy oparta została na wolframie. Gdy pocisk zostaje odpalony, poruszające się z ogromną prędkością metalowe fragmenty są w stanie przebić się przez większość pancerzy. Gen. Hix podaje przykład czołgu, który po trafieniu nie nadawałby się do dalszego użytku.  Portal defense One przytacza w temacie tej broni słowa Randy’ego Simspsona – menedżera w laboratorium Lawrence Livermore, który wyjaśnia, że głowice dzięki wykorzystaniu bardzo wysokich prędkości są w stanie dostarczyć znacznie więcej energii niż chemiczne materiały wybuchowe.  Broń ta, zdaniem cytowanych serwisów, miałaby być odpowiedzią na rozwój rosyjskiej technologii jądrowej."
http://tech.wp.pl/taranis-jedna-z-najbardziej-otoczonych-tajemnica-broni-swiata-6034856560566913a,"Taranis - jedna z najbardziej otoczonych tajemnicą broni świata Technologie wojskowe zawsze kojarzą się tajemnicami i ograniczoną liczbą informacji. Są jednak takie maszyny, o których nie mówi się wcale, bądź mówi się bardzo niewiele. Przykładem może być chociaż słynny amerykański bombowiec B-2 Spirit, o którym przez długie lata wiadomo było, że „ponoć istnieje”. Podobnie utajonym projektem jest bezzałogowy Taranis, który nazywany jest najbardziej zaawansowanym samolotem wyprodukowanym kiedykolwiek przez Wielką Brytanię. Tamtejsze media opisują go nawet jako maszynę, której nie powstydziłby się James Bond. Nazwa Taranis wywodzi się od imienia celtyckiego boga, który kojarzony jest z piorunami i brutalnością. Taki też ma być ten płatowiec – szybki i zdolny do atakowania celów na ziemi, jak i w powietrzu. Jest to też jeden z najmłodszych projektów wojskowych, o których wiemy, a którego historia rozpoczęła się zaledwie w roku 2005. Taranis to teoretycznie wojskowy dron, jednak jego możliwości daleko wykraczają poza to, co z nimi kojarzymy – nawet tymi, które wykorzystuje armia USA. Także rozmiar maszyny przypomina raczej mniejszy samolot treningowy, niż klasycznego drona. W roku 2005 brytyjskie ministerstwo obrony ogłosiło nową strategię dla przemysłu obronnego. Jednym z jej elementów miała być możliwość wyprodukowania bezzałogowej maszyny uderzeniowej, zdolnej do samodzielnego namierzania i niszczenia celów. Projektem zajęło się konsorcjum BEA Systems, które ściśle współpracowało za takimi firmami jak Rolls-Royce, QinetiQ i Smiths Aviation (obecnie General Electric). Pierwszą, niewielką makietę – i tylko makietę – pokazano w roku 2008. Dwa lata później, na lotnisku Warton, wybranej publiczności zaprezentowano pierwszy prototyp, jednak maszynę można było podziwiać jedynie z daleka. Minęły jeszcze trzy lata, zanim maszyna wzbiła się w swój pierwszy lot testowy, jednak informację o nim podano dopiero w roku 2014. Nie powiedziono wówczas 
niczego konkretnego poza tym, że lot trwał 15 minut, a maszynę pilotował zdalnie Bob Fraser. Kolejne informacje, które podano z opóźnieniem mówiły o tym, że Taranis był testowany na australijskim poligonie Woomera Test Range. Co wiemy o tej maszynie? Niezbyt wiele, jednak dostępne dane robią ogromne wrażenie. Samolot waży 8 ton, mierzy około 1. metrów długości, 10 metrów szerokości i napędzany jest przez silnik Rolls-Royce Adour Mk.951 o ciągu niespełna 29 kN. Zaprojektowano go jako maszynę typy Stealth, dzięki której jest on bardzo trudno wykrywalny. Konstrukcja opiera się o projekt latającego skrzydła, podobnie do amerykańskiego bombowca B-2 Spirit. To, co robi jednak największe wrażenie, to prędkość z jaką może się poruszać ten samolot. Może on rozwinąć latać ponad 700 mil/h (około 1125 km/h) co zbliża go do prędkości dźwięku. Według niektórych źródeł Teranis potrafi jednak przekroczyć barierę dźwięku, co czyniłoby go jeszcze trudniejszym do namierzenia i wyjątkowo trudnym do przechwycenia lub zestrzelenia. Dzięki łączom satelitarnym samolot może pozostawać w stałym kontakcie z operatorem/pilotem, a ten może wydawać mu stosowne polecenia, jak również odbierać obraz i dane z jego czujników. To, co budzi w tej maszynie największe kontrowersje, to nie sam fakt, że Taranis jest uzbrojony i zdolny do niszczenia zarówno celów naziemnych, jak i w powietrzu. To fakt, że maszyna dysponuje swoistego rodzaju sztuczną inteligencją i jest w stanie samodzielnie namierzać cele oraz je niszczyć. Oczywiście, BEA System zarzeka się, że najpierw maszyna wyśle stosowane dane operatorowi i to on podejmie ostateczną decyzję o tym, czy cel należy zniszczyć. Nie mówi się tutaj o pełnej autonomii samolotu w przypadku konieczności otwarcia ognia lub zbombardowania celu. Musimy jednak pamiętać o ogromnym postępie w rozwoju sztucznej inteligencji (AI). Według oficjalnych doniesień samolot miałby wejść do służby w okolicy roku 2030. Dla rozwoju technologii, procesorów i sztucznej inteligencji to ogrom czasu i kto wie, czy wojsko w krytycznych sytuacjach nie zda się właśnie na nią."
http://tech.wp.pl/polaczyli-mysliwiec-pojazd-batmana-i-lodz-w-jedna-maszyne-6034792161666177a,"Połączyli myśliwiec, pojazd Batmana i łódź w jedną maszynę Amerykańska firma Juliet Marine Systems postanowiła zbudować łódź, która porusza się w zupełnie inny sposób niż dotychczas budowane konstrukcje. Zamiast klasycznego kadłuba i śruby napędowej wykorzystano zanurzone w wodzie skrzydła, które unoszą całą konstrukcję do góry. Ma to sprawić, że GHOST - jak go nazwano - będzie ekstremalnie szybki. Na pierwszy rzut oka konstrukcja może nieco przypominać wodoloty. W ich przypadku pod kadłubem zamontowane są specjalne płaty nośne, które wraz ze wzrostem prędkości unoszą całość do góry. Ta konstrukcja ma jednak sporo wad, z których dwie największe to bardzo niska dzielność morska (mogą pływać tylko na spokojnych wodach) oraz ogromna paliwożerność. Konstruktorzy Ghosta podeszli do sprawy inaczej i postanowili w jego przypadku wykorzystać efekt superkawitacji. Jest to zjawisko fizyczne, które polega na powstaniu wokół obiektu zanurzonego w cieczy bąbla gazowego otaczającego cały ten obiekt. Dzieje się tak wtedy, kiedy wytwarzane są silne wibracje, lub gdy obiekt porusza się z dużymi prędkościami. To zaś wpływa na znaczące obniżenie oporów wody. Producent twierdzi, że jego konstrukcja jest w stanie poruszać się przy tarciu aż o 90. razy mniejszym, niż klasyczne jednostki z kadłubem zanurzonym w wodzie. W pierwszej kolejności firma chciałaby wyprodukować pojazdy w konfiguracji przeznaczonej dla armii, dlatego cały projekt podporządkowano wojskowym wymaganiom. Przede wszystkim został on zbudowany w technologii Stealth, czyli jest praktycznie niewykrywalny przez radary i może zostać lekko uzbrojony. Potencjalna lista zastosowań jest jednak znacznie większa. Tego typu maszynę można użyć do patrolowania granic morskich i wód przybrzeżnych, może być wykorzystana w służbach celnych, jako szybki pojazd medyczny i ratowniczy, pojazd ochraniający flotę handlową przed piratami, a nawet jako zwyczajny, cywilny pojazd transportowy. Całość konstrukcji przypomina wyglądem odwróconą literę V. Skrzydła połączone z kadłubem podczas postoju pozostają w większości pod powierzchnią wody. Dopiero po osiągnięciu pewnej prędkości (około 8 węzłów) pilot może zmienić ich ustawienie. Różny kąt ich odchylenia ma służyć odmiennym zadaniom. Inna charakterystyka przydatna jest przy wolnym patrolowaniu wód, a inna potrzebna jest przy szybkim pościgu. Za stabilność konstrukcji odpowiada system żyroskopów i cyfrowej kontroli położenia. Na końcu każdego ze skrzydeł zamontowano specjalne pływaki, w których zamontowano układ napędowy oraz układ odpowiadający za wytworzenie efektu superkawitacji. Co ciekawe, większość kluczowych elementów jak np. komputery sterujące również zamontowanych jest pod wodą, co ma zapewnić ich większe bezpieczeństwo w przypadku ataku. Cała konstrukcja powstała w oparciu o aluminium i stal o wysokiej odporności na korozję. Za napęd służą turbiny gazowe o mocy 200. koni mechanicznych każda. Układ napędowy odpowiedzialny jest również za wytworzenie bańki powietrza otaczającej zanurzone w wodzie elementy i umożliwiając tym samym osiągnięcie wysokich prędkości przy stosunkowo niewielkim zużyciu paliwa. To z kolei przekłada się na duży zasięg operacyjny. Pojazd może przewozić maksymalnie 10 pasażerów, a jego załoga w wersji wojskowej składa się z trzech osób. W wersji cywilnej załoga liczy dwie osoby. Niestety, producent ma wciaż problemy z osiągnięciem wysokich prędkości, jakie obiecuje. Pierwsze egzemplarze testowe mogą się rozpędzić do prędkości zaledwie 29 węzłów (około 53 km/h). Firma twierdzi jednak, że jest w stanie zwiększyć ją do 50 węzłów (około 92 km/h). Koszt jednego egzemplarza to około 1. milionów USD."
http://tech.wp.pl/jednonogi-postrach-nazistow-najgrozniejsza-agentka-aliantow-zaczela-kariere-w-warszawie-6113951807960705a,"Jednonogi postrach nazistów. Najgroźniejsza agentka aliantów zaczęła karierę w Warszawie Virginia Hall została uznana przez III Rzeszę za najgroźniejszego agenta aliantów. Choć miała tylko jedną nogę, z zapałem realizowała rozkaz Churchilla: podpalić Europę.  Gdyby nie nieszczęśliwy wypadek, Virginia Hall zapewne nigdy nie zostałaby tajną agentką. Od dzieciństwa marzyła o służbie w amerykańskiej dyplomacji i konsekwentnie, krok po kroku to marzenie realizowała.  Zdobyła świetne wykształcenie, liczne podróże zagraniczne dały jej obycie w świecie, a pracowita nauka języków sprawiła, że po ukończeniu dwóch żeńskich college’ów władała biegle francuskim, włoskim i niemieckim. Dyplomatyczna kariera stała przed nią otworem i w wieku 25 lat Virginia trafiła do swojej pierwszej placówki, którą była ambasada amerykańska w Warszawie, zmieniona następnie na placówki w Estonii, Turcji i Austrii. Błyskotliwie zapowiadająca się kariera legła jednak w gruzach za sprawą nieszczęśliwego wypadku. Przypadkowy postrzał w nogę podczas polowania zakończył się amputacją, a fizyczny defekt z miejsca przekreślił szanse na pracę w korpusie dyplomatycznym. W 1939 roku Virginia Hall ostatecznie zrezygnowała z pracy w dyplomacji. Niemiecki atak na Francję zastał ją w Paryżu. Jeszcze niezwiązana z działalnością wywiadowczą jako ochotniczka podjęła się pracy kierowcy ambulansu.  Brała również udział w organizowaniu pomocy dla zestrzelonych pilotów, a po podpisaniu przez Francję zawieszenia broni wraz z ewakuowanymi z kontynentu żołnierzami trafiła do Anglii. Tam zainteresowało się nią Kierownictwo Operacji Specjalnych (Special Operations Executive – SOE), czyli powołana przez Winstona Churchilla tajna agencja.  Jej zadanie brytyjski premier nakreślił krótko: podpalić Europę. Wkrótce okazało się, że werbując Virginię Hall, SOE nie mogło trafić lepiej. Z nową tożsamością, jako Marie Monin, korespondentka ""New York Post"" (Stany zjednoczone nie były wówczas w stanie wojny z Niemcami), Virginia powróciła do Francji. Przez 15 miesięcy działała w Lyonie, gdzie zajęła się organizowaniem francuskiego ruchu oporu.  Ważnym aspektem działalności była również antyniemiecka propaganda wśród niezaangażowanych początkowo w konspirację Francuzów – wydawana przez nią podziemna prasa trafiła do 2 mln czytelników! Oficjalnie przyłączenie się Stanów Zjednoczonych do wojny zmusiło Virginię do ucieczki. Przez Pireneje przedostała się nielegalnie do Hiszpanii, gdzie została wtrącona do więzienia, jednak interwencja brytyjskich służb dyplomatycznych doprowadziła do jej uwolnienia. Na własną prośbę – mimo obiekcji przełożonych – agentka zdecydowała się na powrót na okupowany kontynent, tym razem już jako agentka Biura Służb Strategicznych, czyli poprzednika CIA. Legenda głosi, że Virginia Hall powróciła do Francji, skacząc ze spadochronem na jednej nodze, bo protezę trzymała w plecaku. Jak to często bywa z legendami, prawda jest jednak inna – kanał La Manche Virginia pokonała na pokładzie ścigacza torpedowego. Prawdziwa jest za to inna opowieść – drewniana noga agentki faktycznie zyskała swój konspiracyjny pseudonim i w depeszach była nazywana Cuthbertem. Aby Cuthbert nie rzucał się zanadto w oczy, Virginia przyjęła rolę staruszki, której szerokie stroje maskowały protezę. Jako producentka koziego sera miała kontakt z niemieckimi żołnierzami i mogła podsłuchiwać ich rozmowy. Zorganizowała we Francji sieć wywiadowczą, dostarczającą aliantom regularne meldunki. Zorganizowała również szkolenia dla ruchu oporu, pomagając w przygotowaniu do walki trzech batalionów Resistance.  Jej działalność nie pozostała niezauważona. Jak wynika z przechwyconej komunikacji niemieckich służb, działające we Francji Gestapo uznało ""kulejącą damę"" za najbardziej niebezpiecznego alianckiego szpiega, którego należy bezwzględnie zlikwidować. Warto przy tym rozprawić się z mocno zakorzenionym mitem, dotyczącym francuskiego ruchu oporu. Popularny dowcip głosi, jakoby francuskie podziemie było tak doskonale zakonspirowane, że o jego istnieniu nigdy nie dowiedzieli się ani Francuzi, ani Niemcy.  Nic dziwnego - chyba nic nie ukształtowało wizji francuskiego ruchu oporu skuteczniej niż popularny przed laty serial komediowy ""Allo Allo"", prezentujący konspirujących Francuzów jako – oględnie rzecz ujmując – niezbyt skutecznych. Nie ma w tym wiele prawdy. Choć francuski ruch oporu (albo raczej ruch oporu we Francji – tworzyli go bowiem ochotnicy wielu narodowości, w tym około 40 tys. Polaków) nigdy nie osiągnął takiej skali jak polskie  podziemne państwo czy partyzantka jugosłowiańska, to bagatelizowanie roli Resistance jest pozbawione podstaw. Po lądowaniu w Normandii zorganizowane przez Virginię Hall oddziały rozpoczęły walkę, mając na koncie – poza znacznymi zniszczeniami infrastruktury – m.in. wzięcie do niewoli 500 niemieckich żołnierzy. Virginia nawiązała wówczas kontakt z jedną z grup dywersyjnych, przerzuconych do Europy w ramach operacji Jedburgh. W przeciwieństwie do głęboko zakonspirowanych agentów, dywersanci byli przerzucani z dużą ilością wojskowego zaopatrzenia i w pełnym umundurowaniu. Dzięki temu prowadząc swoją działalność poza liniami wroga, w razie schwytania nie mogli być oskarżani o szpiegostwo i przysługiwały im prawa jeńców wojennych. Walka Virginii Hall w Europie dobiegła końca we wrześniu 1944 roku, gdy jej oddział połączył się z regularnymi wojskami aliantów. Po wojnie doświadczona agentka nie porzuciła pracy w zawodzie. Zasiliła szeregi utworzonego w ramach CIA Wydziału Działań Specjalnych (Special Activities Division – SAD). O znaczeniu SAD dobitnie świadczy fakt, że praca w nim stanowi najwyższy stopień kariery w amerykańskich jednostkach specjalnych – to tam trafiają najlepsi z tak ikonicznych formacji jak ISA, Delta, DEVGRU czy 24th STS. Istnienie SAD nie jest tajemnicą, jednak o szczegółach organizowanych operacji wiadomo bardzo niewiele. Jedną z nielicznych potwierdzonych informacji jest fakt, że większość gwiazdek na ścianie pamięci w centrali CIA, symbolizujących agentów poległych w czasie misji, należy właśnie do agentów SAD.  Po drugiej wojnie Virginia Hall nie pozbyła się konspiracyjnych nawyków. Gdy po kapitulacji Niemiec prezydent Harry Truman chciał wręczyć jej Krzyż za Wybitną Służbę – drugie po Medalu Honoru amerykańskie odznaczenie wojskowe – Virginia odmówiła, nie chcąc pokazywać twarzy w czasie oficjalnej uroczystości. Pozostała w służbie do 1966 roku.  Warto przy tym wspomnieć, że sama agentka swoje działania w czasie drugiej wojny określała mianem ""zaledwie sześcioletniego epizodu"", co daje bardzo szerokie pole do interpretacji: to podziwu godna skromność czy odniesienie do powojennej aktywności, przypadającej przecież na najbardziej gorący okres zimnej wojny? Tego prawdopodobnie nie dowiemy się nigdy. Virginia Hall zmarła w 1982 roku, zapisując się przy okazji w historii jako amerykański szpieg, wyróżniony największą liczbą różnych orderów. To ironia losu, że ikoniczną postacią kobiety superszpiega stał się pionek w grze wywiadów, jakim była niezasłużenie słynna Mata Hari. Te prawdziwe, niezwykle skuteczne i ważne agentki, jak choćby Krystyna Skarbek, Nancy Wake czy Virginia Hall przez dziesięciolecia pozostawały w cieniu, co – zważywszy na charakter ich działalności – wydaje się całkiem dobrą rekomendacją. Być może Virginia Hall niebawem z niego wyjdzie i doczeka się należnego miejsca w popkulturze – wytwórnia Paramount Pictures pracuje właśnie nad ekranizacją jej biografii. W głównej roli wystąpi Daisy Ridley, znana z roli Rey w filmie ""Gwiezdne wojny: Przebudzenie mocy""."
http://tech.wp.pl/ukm-2000p-polski-karabin-maszynowy-trafi-do-wojsk-obrony-terytorialnej-6113386332887169a,"UKM-2000P. Polski karabin maszynowy trafi do Wojsk Obrony Terytorialnej UKM-2000P to polski karabin maszynowy. Chociaż powstał w 2004 roku, do tej pory do polskiego wojska trafiło mniej niż 1500 sztuk. Chrzest bojowy przeszedł podczas wojny w Afganistanie, a teraz trafi do żołnierzy Wojsk Obrony Terytorialnej. MON zamówił 2500 szt. UKM-2000P. UKM-2000P to polski karabin maszynowy, który powstał na bazie radzieckiego karabinu PKM (pulemiot Kałasznikowa) kalibru 7,62 x 54 mm R. Prace nad nim rozpoczęły się w latach 90., gdy Polska przystąpiła do programu ""Partnerstwo dla Pokoju” i starała się o wejście do NATO. Jednym z wymogów przystąpienia do sojuszu było przyjęcie tych samych standardów amunicji w używanej broni. Możliwości były dwie. Jedną z nich było dostosowanie broni do nowej amunicji. Tak powstał używany dziś przez Wojsko Polskie karabinek Beryl kalibru 5,56 mm. Jest to karabin AK, w którym zmodyfikowano przede wszystkim lufę i komorę zamkową.  Przy dostosowywaniu do nowej amunicji karabinu maszynowego PKM na początku zastosowano taką samą strategię jak przy Berylu. Fabryka Hipolita Cegielskiego w Poznaniu, która od lat 70. produkowała w Polsce karabiny PKM, zaproponowała  wojsku wersję PKM-N (literka N od NATO) z lufą i komorą zamkową odpowiadającą natowskiej amunicji 7,62 x 51 NATO. Wojsko nie zdecydowało się jednak na ten wariant i w 1998 roku na Wojskowej Akademii Technicznej rozpoczęto prace nad nową bronią nazwaną już wtedy UKM-2000 (skrót od Uniwersalny Karabin Maszynowy, a 2000 to rok, w którym broń miała być gotowa). Przy projektowaniu nowej konstrukcji opierano się głównie na  budowie sprawdzonego, radzieckiego karabinu PKM, ale czerpano też z rozwiązań zastosowanych w niemieckim MG 42 i szwajcarskim SIG 710-3. Ukończony w 2004 roku UKM-2000 z zewnątrz przypomina swój radziecki pierwowzór, ale znacznie się od niego różni. Ze względu na oszczędności nowy karabin miał być kompatybilny z uchwytami  na broń stosowanymi przy PKM, a także z pokrowcami i skrzynkami amunicyjnymi.  Docelowo powstało kilka modeli UKM-2000. Z oznaczeniem P – dla piechoty, D – ze składaną kolbą dla wojsk desantowych, C – z elektronicznym spustem jako broń pokładowa  w transporterach Rosomak. Mimo że UKM-2000 został oceniony bardzo pozytywnie i przeszedł rygorystyczne testy, to Wojsko Polskie nie zdecydowało się na szybką wymianę znajdujących się na stanie karabinów PKM. Do końca 2011 roku zamówiło tylko 1000 UKM-2000.  UKM-2000 po raz pierwszy został sprawdzony w warunkach bojowych podczas polskiej misji w Afganistanie. Wtedy pojawiły się też uwagi żołnierzy co do działania i ergonomii broni. Producent karabinu, Zakłady Mechaniczne Tarnów, przystąpił do modernizacji broni. Wprowadzono 26 zmian w konstrukcji, które obejmowały m.in.: komorę zamkową, donośnik, zamek, urządzenie wylotowe, wyrzutnik, wprowadzenie amortyzatora suwadła, umożliwienie strzelania amunicją ślepą bez dodatkowej wkładki, lufę wykonaną w nowej technologii, odmienną kolbę oraz zespół szyn przednich z chwytem. Karabin przystosowano do obsługi natowskiej taśmy amunicyjnej  M13, zwiększono też możliwości działania w ekstremalnych temperaturach od -50 st. C do +55  st. C (przy wilgotności 95 proc.). Zmieniono kolbę, dołożono szyny montażowe, a metalowe skrzynki amunicyjne zastąpiono lżejszymi."
http://tech.wp.pl/gbu-43b-matka-wszystkich-bomb-to-ja-amerykanie-zrzucili-w-afganistanie-6111881217738369a,"GBU-43/B. ""Matka wszystkich bomb”. To ją Amerykanie zrzucili w Afganistanie 13 kwietnia siły USA w Afganistanie zrzuciły 11-tonową bombę GBU-43/B na kompleks jaskiń i tuneli wykorzystywanych przez tzw. Państwo Islamskie. Jest to największa w historii, nienuklearna bomba jakiej użyto w walce. Bomba waży 10 300 kg, ma ponad 9 m długości i ponad 100 cm w obwodzie. Jest zbyt duża, aby zmieścić się w luku amerykańskich bombowców. Do jej transportu wykorzystano zmodyfikowaną wersję samolotu C-130 Hercules, który zrzucił ją  przez tylną rampę jak zwykły ładunek. Po opuszczeniu samolotu GBU-43/B jest stabilizowana, a na cel naprowadzą ją komputer i GPS.  GBU-43/B nie jest bombą ""penetrującą”, która służy do niszczenia bunkrów i innych mocno ufortyfikowanych celów. Taką jest np. bomba JDAM. ""Matka wszystkich bomb” jest detonowana nad ziemią (tzw. ""airburst”) dla zwiększenia zasięgu, jej przeznaczeniem jest zniszczenie nieopancerzonych i słabo chronionych celów na jak największym obszarze.  Kosztująca 16 mln dolarów z sztukę bomba GBU-43/B została zaprojektowana i zbudowana w Laboratorium Badawczym Sił Powietrznych w 2003 roku, podczas wojny w Iraku. Jest największą konwencjonalną, czyli nienuklearną bomba użytą bojowo, nie jest jednak największą bombą w ogóle. Amerykanie mają w swoim arsenale GBU-57A/B Massive Ordnance Penetrator, niszczyciela bunkrów o wadze 14 ton. Z kolei Rosjanie testowali w 2007 roku termobaryczną bombę nazwaną ""Ojcem wszystkich bomb” o sile czterokrotnie większej niż ""matka”."
http://tech.wp.pl/f-16-przeprowadzil-test-z-bomba-jadrowa-6113307333076609a,"F-16 przeprowadził test z bombą jądrową Siły Powietrzne USA przeprowadziły test najnowszej wersji kierowanej bomby termojądrowej  B61 Mod 12. Po raz pierwszy do testów wykorzystano samolot F-16C. Do tej pory USAF (Siły Powietrzne Stanów Zjednoczonych) do testów bomby B61 w wersji Mod 12 wykorzystywały większy, dwusilnikowy samolot F-15E Strike Eagle. Próba z F-16 odbyła się w bazie 422 Eskadry Doświadczalnej w Nellis w stanie Nevada. Jej celem było sprawdzenie możliwości F-16 do przeprowadzenia taktycznego ataku jądrowego.  Oprócz tego testowane były mechanizmy samej bomby, takie jak: uzbrajanie, naprowadzanie, system kontroli detonacji, wysokościomierz, silniki sterujące lotem oraz komputer pokładowy. W trakcie testu bomba nie była wyposażona w ładunek jądrowy. Bomba B61 to grawitacyjna bomba jądrowa, która powstała w latach 60. Obecnie USAF prowadzi kosztujący ponad 10 mld dolarów program wydłużenia okresu przydatności bomb. Bomba B61 w wersji Mod 12 ma być dostosowana do przenoszenia przez bombowce strategiczne B-2A, B-21 oraz myśliwce F-15E, F-16C/D, F-35. Natomiast w ramach programu udostępniania broni nuklearnej sojusznikom NATO B61 będzie mogła być używana także przez belgijskie i holenderskie F-16 MLU, tureckie F-16C/D oraz niemieckie i włoskie Tornado PA-200. B61 ma regulowaną moc ładunku termojądrowego, różni się ona też w zależności od modelu. Strategiczna wersja (Mod 7) może mieć maksymalny ładunek o mocy 340 kiloton. Modernizacja do wersji Mod 12 ograniczy moc bomby do maksymalnych 50 kiloton. W Z kolei do celów taktycznych, czyli atakowania przeciwnika blisko własnych wojsk, bomba będzie mogła mieć moc 0,3, 5 lub 10 kiloton. Dla porównania ""Little Boy”, czyli bomba atomowa zrzucona na Hiroshimę, miała moc 15 kiloton, a „Matka wszystkich bomb” zrzucona w Afganistanie miała moc 11 ton."
http://tech.wp.pl/rosyjski-latajacy-czolg-poteznie-uzbrojony-i-mocno-opancerzony-6112736396425345a,"Rosyjski latający czołg – potężnie uzbrojony i mocno opancerzony Samoloty szturmowe bywają czasem określane mianem latających czołgów. Tak nazywano amerykański samolot A10 Thunderbolt II, ale także bardzo potężną maszynę wyprodukowaną jeszcze w Związku Radzieckim – Suchoj Su-25. Samolot jest tak odporny, że bez problemu startuje nawet prowizorycznych lotnisk na trawie czy błotnistych łąk. Jednak to nie dlatego jest taki groźny. Pod jego skrzydłami można zawiesić cały arsenał broni, a jego opancerzona konstrukcja – wiele elementów kadłuba pokrytych jest dodatkowymi, tytanowymi osłonami albo stalowym pancerzem – pozwala mu przetrwać ostrzał. Samoloty te uczestniczyły w wielu konfliktach zbrojnych – od wojny w Zatoce Perskiej, aż po obecny konflikt w Syrii. Su-25 nie jest najnowocześniejszą konstrukcją, jaką możemy spotkać w lotnictwie wojskowym, ale na tyle dobrą, że samolot jest produkowany do dzisiaj. Pierwszy oblot maszyny wykonano w roku 1975, a pierwsze egzemplarze wyprodukowano w roku 1978.  Początkowo wojskowi mieli zastrzeżenia do samej idei tego samolotu, jednak po udanych testach i sprawdzeniu maszyny w realnych warunkach bojowych zmienili zdanie. Oficjalnie na stan armii samolot trafił w roku 1987. Su-25 jest samolotem, którego głównym zadaniem jest wspieranie piechoty - to typowy samolot szturmowo-uderzeniowy. W związku z tym nie musi on osiągać wysokich prędkości, jednak w zamian za to musi być zdolny do lotu na niskim pułapie, a także bardzo sprawnie manewrować.  Loty na niskich wysokościach, w większości nad terytorium wroga, wymusiły na konstruktorach silne opancerzenie samolotu.  Kabina pilotów chroniona jest tytanowymi płytami o grubości od 10 do 25 mm. W podobny sposób chronione są silniki. Pancerz bez problemu zapewnia ochronę załogi i kluczowych elementów samolotu przy ostrzale z broni maszynowej i działek do kalibru 23 mm. Również dla bezpieczeństwa przeniesiono zbiorniki paliwa ze skrzydeł, do wnętrza kadłuba. O tym, jak odporny na ostrzał jest samolot pokazała wojna w Afganistanie. Maszyny wracały do bazy o własnych siłach z 80-90 uszkodzeniami od pocisków, a niekiedy nawet ze 150 przestrzeleniami kadłuba. Łącznie wykonały w Afganistanie ponad 60 000 lotów i okazały się znacznie odporniejsze od jakiejkolwiek innej maszyny. Samolot napędzany jest dwoma silnikami R-95Sz bez dopalaczy, o ciągu 40,2 kN każdy. W nowszych wersjach zamontowane są silniki R-195, które mają większy ciąg (44,1 kN) oraz trzykrotnie niższą temperaturę gazów wylotowych, dzięki czemu trudniej trafić w maszynę pociskami kierowanymi na podczerwień.  Su-25 może się rozpędzić do prędkości 950 km/h i wzbić się na maksymalny pułap 7000 metrów – dla porównania, samoloty pasażerskie na dłuższych trasach wzbijają się na wysokość nawet 11000 metrów. Zasięg szturmowca to około 500 km.  Samolot to prawdziwa latająca forteca. Konstruktorzy wyposażyli go w aż 10 węzłów, do których można podwiesić różne rodzaje uzbrojenia. Su-25 może pod skrzydłami przenosić bomby (każda o masie 500 kg), niekierowane pociski rakietowe, pociski rakietowe naprowadzane laserowo, zasobniki strzeleckie i zasobniki bombowe. Nie zabrakło także podwójnego działka kalibru 30mm, które zdolne jest do wystrzeliwania 3000 pocisków na minutę. Do samoobrony Su-25 wykorzystuje natomiast dwa pociski klasy „powietrze-powietrze”. Rosjanie wciąż modyfikują i rozwijają konstrukcję. Najnowsze wersje samolotu daleko różnią się od pierwszych egzemplarzy z lat 80. ubiegłego wieku. Oprócz mocniejszych silników zmodyfikowano awionikę oraz systemy sterowania ogniem. Warto w tym miejscu zaznaczyć, że na pokładzie znajduje się tylko jeden pilot, który odpowiada za całość misji – pilotuje maszynę i jednocześnie niszczy cele. Według opinii niezależnych ekspertów modernizacja pozwoli na korzystanie z Su-25 przez przynajmniej kilkanaście kolejnych lat."
http://tech.wp.pl/plan-ratunkowy-dla-ziemi-zjedzmy-wszystkie-krowy-szybko-bo-nas-wykoncza-6108739727087745a,"Plan ratunkowy dla Ziemi: zjedzmy wszystkie krowy. Szybko, bo nas wykończą! To trochę jak gra RPG: wybierasz krwisty stek czy sałatkę z kurczakiem? Sałatka? Świetnie, gratuluję. Właśnie oszczędziłeś 5 tys. litrów czystej wody. To jednak za mało – masz zadanie poboczne: idź i zabij wszystkie krowy. Tak ocalisz ludzkość. Jednym z kluczowym czynników branych pod uwagę przy typowaniu drugiej Ziemi albo miejsca, gdzie w ogóle mogło rozwinąć się życie, jest obecność wody w stanie płynnym. Trudno o lepszy dowód, jak ważny jest to zasób. Niestety, zużywamy go w tempie tak szybkim, że – z punktu widzenia ludzkiej perspektywy czasowej – woda pitna staje się zasobem nieodnawialnym. Dlatego warto uświadomić sobie przykrą informację. Co najbardziej pustoszy zasoby wody pitnej naszej planety? Huty? Samochody? Kopalnie? Komunikacja lotnicza? Nie. Nie one stanowią źródło największego problemu. Nie jest to nawet oparty na paliwach kopalnych przemysł wydobywczy z dyżurnym chłopcem do bicia w postaci węgla. Gdy bowiem zestawimy źródła zużycia wody, to okaże się, że największym problemem naszej planety jest rolnictwo, a w szczególności… krowy. Dlaczego poczciwe na pozór mućki to tak naprawdę zło wcielone? Aby na nasz stół trafił kilogram krowiego mięsa, trzeba zużyć 16 tys. litrów wody pitnej (wiele źródeł wskazuje, że znacznie więcej, szacunki sięgają nawet 60 tys. litrów, jednak ostrożnie przyjmijmy tę najbardziej zachowawczą wartość). Co to oznacza w praktyce? Statystyka jest nieubłagana. Możemy przez cały rok w imię oszczędności wody nie kąpać się, zarastać brudem, nie podlewać trawnika ani nie myć samochodu. Możemy zakręcać wodę na czas szczotkowania zębów, a toaletę spłukiwać tylko po grubej „dwójce”. Możemy w każdym kranie zainstalować perlator, a naczynia myć tylko w superoszczędnej zmywarce. I wiecie co? Ten cały rok starań będzie mniej warty niż trzy solidne steki. Albo – patrząc z innego punktu widzenia – większa korzyść dla planety z tego, że nie zjemy kilku burgerów, niż z całego roku proekologicznych, radykalnych wyrzeczeń. O skali problemu dobitnie świadczy fakt, że jedna trzecia globalnego zużycia czystej wody przypada właśnie na produkcję wołowiny. Zwracam tu uwagę na słowo „produkcja” – to nie znaczy, że krowa wypija wszystko, co wokół niej. To, że zwierzę pije, jest najmniejszym problemem.  Dużo większym są za to procesy technologiczne w rzeźni, wymagające zużywania dużych ilości wody czy fakt, że pasza zjadana przez krowę w czasie pomiędzy narodzinami a naszym grillem wymaga intensywnego nawadniania upraw. To tzw. długi cień - zużycie surowców, którego w pierwszej chwili nie dostrzegamy, ale które jest bezpośrednio związane z produkcją krowiego mięsa. Intensywna hodowla zwierząt wymaga ogromnych ilości paszy. Rosnące zapotrzebowanie na nią prowadzi do konkurencji o ziemię potrzebną do produkcji żywności dla ludzi. Dodatkowym problemem jest wycinka lasów pod uprawę pasz. (…) Przemysłowy chów zwierząt jest destrukcyjny dla planety, nie popieramy go w żadnym razie. Rzecz jasna działania proekologiczne są ważne, ale od zielonego światopoglądu i wyrażania na każdym kroku głębokiej troski o los Ziemi ważniejsze są efekty. Te możemy osiągnąć w łatwy sposób - ograniczając spożycie wołowiny. Przelicznik jest prosty: 300-gramowy stek to 5 tys. litrów wody. Czyli zapas picia na 5 lat. Albo 50 kąpieli.  Innymi słowy, aby wyhodować jedną, potężną mięsną krowę, dającą jakieś 650 kilogramów mięsiwa, potrzeba czterech basenów olimpijskich. Albo – gdy przeliczamy na najpopularniejszy rozmiar basenu w Polsce – 16 typowych basenów pełnych wody. Wszystko to, aby wyhodować jedno zwierzę, które w kawałkach wyląduje w końcu na naszym talerzu i które – gdy traktujemy je jako źródło energii i składników odżywczych – jesteśmy w stanie skutecznie zastąpić. Jak rozwiązać ten problem? Recepta wskazana w tytule artykułu jest chyba zbyt radykalna, tym bardziej, że rozwój nauki i technologii postępuje bardzo szybko. Nie dostrzegają tego ci, którzy – nawet gdy działają w słusznej sprawie – przez swoje ideologiczne zacietrzewienie, jak choćby Al Gore czy twórcy filmu ""Cowspiracy"", skupiają się raczej na budowaniu sensacyjnych historii niż na edukowaniu i poszukiwaniu realnych rozwiązań. Mięso z in vitro to jedyne wyjście, jakie zostało, jeśli chcemy zaspokoić apetyty i nie zniszczyć przy tym planety Najbardziej oczywiste rozwiązanie, czyli wykluczenie lub ograniczenie w diecie mięsa wydaje się rozsądne, ale budzi ogromny opór, dlatego warto rozejrzeć się za alternatywami. Może rozwiązaniem jest nie tyle rezygnacja z wołowiny, co choćby modyfikacje genetyczne krów? Albo laboratoryjna hodowla mięsa na skalę przemysłową? Postęp w tej dziedzinie jest bardzo szybki. W 2013 roku cena kilograma wyhodowanego laboratoryjnie mięsa przekraczała 300 dolarów. Dzisiaj wynosi 80, co zbliża się do rynkowej ceny wołowiny dobrej jakości. W praktyce oznacza to, że cena hamburgera z prawdziwym mięsem, które jednak nigdy nie było kawałkiem żywej istoty, jest już bliska symbolicznej granicy 10 dolarów.  Jeszcze ciekawsza wydaje się technologia drukowania mięsa z wykorzystaniem specjalnych drukarek 3D. Aby było to możliwe, z niewielkiej próbki rozmnaża się komórki, łączone następnie przez drukarkę we włókna mięśniowe. Taki wydruk jest następnie mielony i przyprawiany, dzięki czemu otrzymujemy burgera identycznego jak ten ze zmielonej krowy. Obecnie jest to już możliwe, choć cena tak wyprodukowanego mięsa wciąż jeszcze jest nieakceptowalnie wysoka. Możemy jednak przypuszczać, że z czasem spadnie, na co liczy zapewne inwestująca w tę technologię gwiazda Doliny Krzemowej, Peter Thiel. Warto zwrócić uwagę na fakt, że hodowane laboratoryjnie mięso ma sporo zalet. Odpada m.in. kwestia związana z ryzykiem występowania pasożytów. Jeszcze ważniejszy jest fakt precyzyjnego określania jego właściwości, jak choćby zawartości tłuszczu. To naukowiec będzie decydować, ile tłuszczu i jaki jego rodzaj znajdzie się w mięsie z probówki. Może np. wyhodować wieprzowinę, która zamiast szkodliwych dla zdrowia nasyconych kwasów tłuszczowych będzie miała nienasycone kwasy tłuszczowe. Może to właśnie jest właściwa droga? Niezależnie od rozwiązania, warto mieć świadomość, że walka o kondycję naszej planety – a tym samym i naszego gatunku – może zaczynać się po prostu na naszym talerzu. Niewielka zmiana kulinarnych upodobań może mieć znaczenie wykraczające daleko poza nasze kubki smakowe. Gdybym jednak zaczął w tym miejscu nawoływać do rezygnacji z krwistego T-bone’a, byłbym hipokrytą, a hipokryzję wolę zostawić politykom. Dlatego – przedstawiając fakty – do niczego nie nawołuję. Każdy niech wyciąga własne wnioski. Zmiana zaczyna się od wiedzy. To od nas zależy, co z nią zrobimy. Warto przy okazji wspomnieć, że nad opisywanym tematem ewidentnie nie chcą pochylić się polscy producenci mięsa. Mimo wielokrotnie ponawianych z naszej strony próśb o komentarz, nie otrzymaliśmy stanowiska, które moglibyśmy zamieścić w powyższym tekście."
http://tech.wp.pl/dlaczego-wciaz-jemy-mieso-6112268314486401a,"Dlaczego wciąż jemy mięso?  Negatywnie wpływa na nasze środowisko, powoduje choroby i przede wszystkim cierpienie zwierząt. A mimo to spożycie mięsa stale rośnie. Dlaczego wciąż je jemy? Odpowiedź “bo lubię!” uznajmy za zbyt oczywistą.  “Ale ja naprawdę lubię mięso!” - zaprotestujecie. Przypomnicie sobie zapach pieczonych żeberek, grillowaną karkówkę lub chociaż schabowego waszej babci. Warto się jednak zastanowić, czy ważniejszą rolę odgrywa tutaj smak, czy może… przyzwyczajenie.  “Gdy ci się wydaje, że pragniesz mięsa, w rzeczywistości najprawdopodobniej masz ochotę na smakowity tłuszcz” - mówi jeden z naukowców w książce “Mięsoholicy”, której autorką jest Marta Zaraska - “Jednak, hipotetycznie rzecz biorąc, mógłby je zaspokoić puchar tłustych lodów” - twierdzi.  Ale przecież w niedzielny obiad nie dostawało się tłustych lodów, a na pewno nie jako “drugie danie”. Przyzwyczailiśmy się, że białko czy tłuszcze dostajemy przede wszystkim dzięki mięsu. Właśnie w tym babcinym schabowym, którego wspomina cała rodzina. I tak już zostało, mimo że w mięsie nie ma czegoś unikalnego, co kazałoby nam je jeść, by np. przeżyć. Wszystko, co niezbędne, znajdziemy w innych produktach.  Możesz jeść mięso, bo jesteś supersmakoszem. Czyli odczuwasz smak bardziej niż osoba przeciętna. “Pewne badania sugerują, że supersmakosze zjadają mniej szpinaku oraz brokułów i bardziej lubią mięso niż osoby mało wrażliwe na smak” - pisze Zaraska. Inaczej reagują też na jedzenie, “domagając” się swoich ulubionych smaków. Pragną dań, które im smakują, za to “silnie wzdragają się przed jedzeniem tych nielubianych”.  Ale co jeśli “nauczyłoby” się człowieka, że mięso nie jest ważnym elementem diety? A gdyby odwrócić sytuację i jeść brukselkę czy brokuły tak często, jak je się mielone i parówki? Dziecko inaczej by to sobie “zakodowało”. W końcu “to, co je matka, nadaje smak jej mleku, który to smak dziecko uczy się lubić”.  Wszystko zaczęło się 2,5 miliona lat temu, kiedy zmienił się na Ziemi klimat. Mniej obfite opady deszczu sprawiły, że zmniejszyła się liczba dostępnych owoców, liści oraz kwiatów. A właśnie to było podstawą diety ówczesnego człowieka. “Duża część lasów deszczowych zamieniła się w słabo zalesione tereny stepowe z niewielką ilością wysokiej jakości roślin nadających się do jedzenia, za to z coraz większą liczbą pasących się tam zwierząt” - pisze Marta Zaraska, autorka książki “Mięsoholicy”.  Nie trzeba było już szukać jedzenia. Przyszło do człowieka samo. A na dodatek dodawało więcej energii.  Tę historię wszyscy znamy. Człowiek musiał jeść mięso, żeby się rozwijać. To mięso sprawiło, że nasze mózgi urosły, a jelita - zmalały. Ruszyliśmy się z miejsca, a przez ruch straciliśmy owłosienie. W końcu opuściliśmy Afrykę.  Nie chodziło wyłącznie o pożywienie. Polowania na większe okazy pozwalały się popisywać, chwalić umiejętnościami i siłą. Grupa, która przynosiła jedzenie, pokazywała, że potrafi zadbać o swoją społeczność.  Choć dzisiaj nie trzeba siły, by przynieść do domu kawał mięsa, to nadal ten typ pożywienia utożsamiany jest z mocą i energią. Babcine “zostaw ziemniaki, zjedz kotleta” możemy uznać za zabawne wspomnienie dzieciństwa, ale dobrze pokazuje sposób myślenia, który utrwalił się przez lata.  Mężczyźni są silni bo jedzą mięso - twierdzono w armiach całego świata. I dlatego “w czasach Tudorów rycerz dostawał go prawie kilogram dziennie”, a jego rodacy nie jedli go prawie wcale. Podczas II wojny światowej amerykański szeregowiec zjadał 2,5 raza więcej mięsa niż cywil.  Dzisiaj Morrissey śpiewa, że nie jest mężczyzną, bo nie zabija i nie je zwierząt. Bycie mięsożercą wciąż utożsamiane jest z byciem łowcą. Zdobywcą. Niektórzy socjolodzy twierdzą, że to dodatkowy atut mięsa - jest potwierdzeniem tego, że władamy naturą.  Na dodatek jesz - rozmnażasz się. Zaraska cytuje badania, które “wykazują, że im więcej zwierzęcych białek spożywamy, tym szybciej stajemy się płodni i tym więcej możemy mieć dzieci”. U dziewcząt stosujących dietę bogatą w mięso, pierwsza miesiączka występuje wcześniej niż u wegetarianek. Teoretycznie mięsożerca może mieć więcej dzieci niż wegetarianin, bo ma na to więcej czasu. A to z punktu widzenia natury jest najważniejsze. Pal licho ile lat przeżyją rodzice i na co umrą.  W dawnych latach tylko bogacze mogli pozwolić sobie na mięsne uczty. Logiczne, że mięso kojarzyło się z majątkiem, a warzywa - z biedą. I ze słabością. Skoro ktoś jadł tylko ziemniaki, kapustę czy buraki, to nic dziwnego, że był wychudzony i pozbawiony energii. Taki obraz zakodował się w głowach.  Wcale nie musimy sięgać do średniowiecza, by przytaczać tego typu przykłady. Za komuny tłumy stały w kolejce po mięso. Górnicy, policjanci czy żołnierze dostawali za to większy przydział. Ktoś, kto jadł mięso, był więc uprzywilejowany. Rzeczy trudniej dostępne są bardziej cenione. Tak było nie tylko 500 lat temu, ale i powiedzmy 35.  “Sklepy w wojsku mieliśmy z szynką, ze wszystkim. Ludzie gdzieś tam się kotłowali, a my mieliśmy swoje (...) normalnie tylko my mogliśmy kupować schaby, szynkę, balerony” - wspominał swoje czasy w wojsku Paweł Zarzeczny, dziennikarz sportowy, w ostatnim wywiadzie udzielonym weszło.com.  Suto zastawiony stół pełen jest mięsnych przysmaków. Zastaw, a postaw się. Same warzywa na stole na nikim nie zrobiłyby wrażenia. To wszystko wynika z tradycji, a więc dobrze się kojarzy. Rodzinne uczty i spotkania przy grillu. Gdy chcemy z tego zrezygnować, to tak, jakbyśmy chcieli odciąć się od społeczności, od wspólnych wartości, ale i od traumatycznych przeżyć. Kilkadziesiąt lat temu, nie mówiąc już o czasach wojny, mięso było rarytasem, więc odmawianie go sobie jest w pewien sposób niestosowne - przynajmniej w oczach starszych.  Jemy mięso, bo taka jest nasza tradycja. Wpływ kultury na jedzenie mięsa jest ogromny. Dlaczego w wigilię zajadamy się karpiem, mimo że w ciągu roku nie jest to popularna ryba? W Stanach Zjednoczonych symbolem Świąt Dziękczynienia jest indyk, choć na co dzień jest to raczej wyśmiewane i niejedzone danie. Przyjęło się i już. Głupio z tego tak nagle rezygnować.  Z tego samego powodu jedzenie królika, psa czy konia oburza tych, którzy zjadają świnie, krowy i kury. Przyjęło się, że jemy wieprzowinę i wołowinę (dlatego nazywamy to mięso tak, by nie kojarzyło się z konkretnym zwierzęciem), a nie jemy koniny (i dlatego nazywamy to mięso bardziej konkretnie). Uwarunkowania kulturowe odgrywają najważniejszą rolę.  Czy historia mogła potoczyć się inaczej? Czy procesy, które widoczne są dzisiaj - czyli promocja zdrowego trybu życia i moda na bycie wege - mogły odbyć się wcześniej? Tak, ale zawiedli ludzie. Wegetarianinem był Sylvester Graham, któremu zawdzięczamy m.in. dietetyczny chleb graham. Ale on nawoływał też do odcięcia się od wszelkich używek, takich jak alkohol czy tytoń. I pohamowania aktywności seksualnej, w tym onanizmu. Wegetarianizm miał być lekarstwem na popęd.  John Harvey Kellogg, twórca płatków kukurydzianych i mleka sojowego uważał zresztą podobnie. Poza tym promował nie tylko bezmięsną dietę, ale i bardzo ascetyczny tryb życia. Spał na podłodze, robiąc z gazet materac. Także wcześniejsi, średniowieczni weganie byli zbyt radykalni. Dziwni i inni. Uznawani za tych, którzy chcą zburzyć istniejący ład społeczny.  Brzmi znajomo? Minister Spraw Zagranicznych Witold Waszczykowski w ubiegłym roku przyznał, że świat “rowerzystów i wegetarian” nie ma nic wspólnego z “tradycyjnymi polskimi wartościami”.  I sama religia chrześcijańska pokazuje, że jedzenie mięsa wiąże się z “przyjemnością”. A skoro tak, to właśnie dlatego poszcząc nie jemy potraw mięsnych - żeby pamiętać o cierpieniu Jezusa. Ma to związek z tym, że mięso było rarytasem, czymś, czym można było zajadać się tylko podczas wyjątkowych okazji. Kojarzy się więc z czymś specjalnym, biesiadą.  Mięso jemy też dlatego, że jest po prostu tanie. Martín Caparrós w swojej książce “Głód” pisał, że głodujący z Ameryki Południowej czy Azji i chorobliwie otyli Amerykanie to ofiary tej samej biedy. Głodu. Prościej zabrać rodzinę do fastfoodu i za kilka dolarów się najeść niż kupić i ugotować składniki będące elementem wartościowego posiłku.  A przecież tanie mięso nie ma nic wspólnego ze wspomnianym indykiem, którym zajadali się dawniej Amerykanie, a kupowany w supermarkecie kurczak to nie ten sam rodzaj drobiu, który podawała babcia kilkanaście lat temu. Odłóżmy na bok cierpienie zwierząt, żeby nie urażać mięsożernych, ale zgodzimy się z tym, że aby mięso było tanie i zjadliwe, musi być “oszukane”. Choć dziś mamy wybór, to i tak bardziej opłaca się kupić 0,5 kg mięsa mielonego niż niewielki kawałek tofu. Albo parówki za 3 zł, a nie te sojowe za 6-7 zł.  Z ankiety przeprowadzonej przez NCC wynika, że gdyby ceny kurczaków wzrosły, 35 procent klientów zaczęłoby po prostu jeść więcej warzyw - cytuje dane autorka książki “Mięsoholicy”. Tylko czy rzeczywiście poprawiłoby to sytuację? Mogę sobie wyobrazić, że przemysł mięsny jeszcze gorzej traktowałby drób, by zejść z ceny. I to mogłoby zadziałać, bo z przyzwyczajeniem trudno walczyć.  Redakcja Moto WP pisała o 8-latku, który ukradł samochód i pojechał do… McDonaldsa. Chyba trudno o lepszy przykład siły “mięsa” i promocji marki we współczesnym świecie."
http://tech.wp.pl/wegetarianska-utopia-w-tym-miescie-nikt-nie-jadlby-miesa-6113696436492417a,"Wegetariańska utopia. W tym mieście nikt nie jadłby mięsa  Nikogo nie dziwią ubrania dla wegan, wegetariańskie restauracje czy targi zdrowej, bezmięsnej żywności. A teraz wyobraźmy sobie, że istnieje miasto, w którym nie ma ani jednego mięsożercy. Szalony pomysł współczesnych, rewolucyjnie nastawionych “zielonych”? Wcale nie. Takie plany mieli Amerykanie już w połowie XIX wieku.  Octagon City, znajdujące się na terenie stanu Kansas, miało zajmować 40 tysięcy kilometrów kwadratowych. Pomysłodawca, wegetarianin Henry Clubb zakładał, że miasto utrzyma i rozwinie się dzięki eksportowi: owoców, mąki graham czy grahamowych krakersów. Octagon City miało być nie tylko mekką wegetarian, ale też miejscem, które będzie wysyłać w świat zdrowe produkty. Na tym ambitne cele się nie kończyły. W planach było wybudowanie m.in. uczelni rolniczej oraz instytutu naukowego.  Idea stworzenia miasta tylko dla wegetarian może wydawać się dziwna, ale to nie był pierwszy tego typu pomysł. Wiosną 1843 roku powstała niewielka komuna o nazwie Fruitlands. Mieszkańcy chcieli stworzyć ""ideał życia"". Na farmie nie jedzono więc mięsa, a wspólnota była samowystarczalna. Pito wyłącznie wodę, żywiono się produktami roślinnymi.  Problem w tym, że mieszkańcy Fruitlands nie byli rolnikami. Nie bardzo się na tym znali, a ich sytuacji nie polepszał fakt, że z powodów ideologicznych nie mieli zamiaru korzystać z nawozów czy pracy zwierząt. Pierwsze jesienne plony były więc bardzo niewystarczalne, a zima surowa. Idealna w zamyśle komuna tego nie przetrwała. W połowie stycznia 1844 roku towarzystwo się rozwiązało.  Właśnie tacy byli XIX-wieczni wegetarianie: wszystko albo nic. I choć niektórym udało się przekonać do swoich poglądów, to dla większości byli po prostu odrzucający.  Piewcą bezmięsnej diety był m.in. Sylvester Graham, twórca przepisu na chleb graham. Kiedy w 1832 roku szalała cholera, powszechnie sądzono, że jedyną obroną przed chorobą będzie jedzenie dużej ilości mięsa, za to odpuszczenie sobie warzyw.   Graham uważał odwrotnie - zalecał, by unikać mięsa, sięgając częściej po owoce i rośliny. Zadziałało: coraz więcej osób przerzucało się na bezmięsną dietę i przekonywało, że czują się dzięki temu lepiej. Zwolenników takiego sposobu odżywiania zaczęto nazywać grahamitami.  O ile dziś rezygnacja z mięsa spowodowana jest głównie troską o życie zwierząt i o środowisko, to w XIX wieku nikt takimi sprawami nie zawracał sobie głowy. Ważniejsze było zdrowie człowieka. A jedzenie mięsa, twierdził Graham, zwiększa popęd seksualny, a do tego pobudzony organizm bardziej narażony jest na choroby. Więc wniosek jest prosty: mięso prowadzi do stosunku lub przynajmniej do masturbacji. A tego należy unikać. Podobnie jak alkoholu, tytoniu czy nawet przypraw.  Dieta grahamitów była więc niesmaczna (wówczas smak rzeczywiście mógł przemawiać za mięsem), a styl życia - ascetyczny. Nic więc dziwnego, że dla wielu ówczesnych ludzi wegetarianie byli dziwakami.  Ale to nie dlatego pomysł o nazwie Octagon City nie wypalił.  Utopia przegrała nie ze słabościami człowieka, a naturą. Pierwsi mieszkańcy, zapewne mając w głowie opowieści o budynkach w kształcie oktagonu, w maju 1856 roku zastali zaledwie jedną chatkę i namioty. Z “miastem” nie miało to nic wspólnego.  To był dopiero początek rozczarowań.  Octagon City było oddalone od cywilizacji o 80 km - jedyne źródło towarów znajdowało się więc bardzo daleko. Licząca około 100 osadników grupka zaczęła zmagać się z komarami, które wywołały chorobę podobną do malarii.  Dodajmy do tego silne burze, węże, ataki bandytów i Indian kradnących pożywienie. “Mieszkańcy” zaczęli opuszczać Octagon City, zanim miasto zaczęło się w ogóle rozwijać. Dziś po osadzie nie ma śladu.  Być może gdyby XIX-wieczni wegetarianie byli mniej radykalni, lepiej dbali o promocję swoich poglądów i przede wszystkim przywiązywali większą uwagę do zagrożeń natury i otoczenia, to dziś wegetariańskie miasta lub przynajmniej dzielnice byłyby normą. A tak wege-ojczyznami są co najwyżej modne knajpy.  W artykule wykorzystałem informacje z książki ""Mięsoholicy"" oraz publikacji ""Wolność i samotność. Myśl społeczno-polityczna amerykańskiego transcendentalizmu"" (Wojciech Lewandowski)."
http://tech.wp.pl/elipsograf-czyli-cyrkiel-archimedesa-jak-dziala-to-narzedzie-zobacz-wideo-6110502128625793a,"Elipsograf, czyli cyrkiel Archimedesa - jak działa to narzędzie? Zobacz wideo! Elipsograf, czyli cyrkiel owalny, to przyrząd do kreślenia elips, wykorzystujący konstrukcję przypisywaną Archimedesowi. Jak działa? Przekonajcie się sami! Jedno z prostszych urządzeń tego typu składa się z prostego pręta, którego jeden koniec i drugi ustalony punkt poruszają się we wzajemnie prostopadłych prowadnicach. Historia takich elipsografów nie jest pewna, ale uważa się, że sięgają one nawet do czasów Archimedesa.  Zasada działania przedstawia się następująco: jeżeli z punktu X odmierzymy na jednym odcinku długości półosi elipsy a i b, następnie będziemy przesuwać ich końce po prostych, na których leżą osie (A po prostej b, B po prostej a), to punkt X zakreśli elipsę. Jeżeli a będzie równe b, urządzenie będzie działać jak zwykły cyrkiel."
http://tech.wp.pl/niemcy-zbudowali-najwieksze-na-swiecie-sztuczne-slonce-jego-swiatlo-generuje-nawet-3000-stopni-celsjusza-6112350211487873a,"Niemcy zbudowali największe na świecie sztuczne słońce – jego światło generuje nawet 3000 stopni Celsjusza  Niemieccy badacze nieustająco pracują nad nowymi źródłami energii, które w łatwy i przede wszystkim tani sposób, mogłyby zastąpić paliwa kopalne jak np. ropa naftowa. Tak powstał Synlight – urządzenie o potężnej mocy, którego zadaniem jest udawanie naszego słońca. To także największa tego typu maszyna na świecie. Kosztem 3,5 mln zbudowano instalację, która w ułamku sekundy jest w stanie rozgrzać niewielki obszar do temperatury nawet 3000 stopni Celsjusza. Do czego jest wykorzystywana ta instalacja? Naukowcy chcą zbadać, jak za pomocą promieni słonecznych uzyskać wodór, który może napędzać nasze samochody, czy też zastąpić węgiel w elektrowniach.  W tym celu zbudowano konstrukcję składają się ze 149 bardzo mocnych, punktowych lamp ksenonowych. Można je nieco przyrównać do tych, które montowane są w kinowych projektorach, tylko o znacznie wyższej mocy. Wszystkie ustawione są w taki sposób, aby ogniskować swoją moc w jednym miejscu, a dokładnie na powierzchni o wymiarach 20 x 20 centymetrów. Energia, jaka zostaje skupiona w tym miejscu, ma moc 350 kW i jest nawet 10000 jaśniejsza, od naturalnego światła słonecznego z jakim spotykamy się na co dzień.  Tak silny strumień światła bez problemu zabiłby człowieka w zaledwie chwilę. Niestety, aby wyprodukować wodór niezbędne są tak ekstremalne temperatury i energia.  W bardzo dużym uproszczeniu cały eksperyment polega na tym, aby podgrzać sztucznym słońcem wodę i uzyskać w ten sposób czysty wodór. Oczywiście, ten sam efekt można by uzyskać stosując odpowiednie systemy luster, soczewek i światło słoneczne, jednak naukowcy chcą się uniezależnić w pewien sposób od naszej gwiazdy. Jak sami podkreślają, Słońce to bardzo kapryśny współpracownik – nie zamierza pracować w nocy ani zasłonięte chmurami, a dodatkowo, w niektórych szerokościach geograficznych, jest całkowicie niedostępne przez długie miesiące. Właśnie dlatego poszukiwane są metody, które pozwolą udawać naszą gwiazdę i w ten sposób prowadzić badania praktycznie bez przerwy. Niezmiernie ważne dla powodzenia badań jest także zachowanie powtarzalnych warunków – tylko sztuczna instalacja może zapewnić pełną kontrolę nad niemal każdym parametrem.  Choć przemysł świetnie radzi sobie z produkcją wodoru, to wciąż jest ona bardzo kosztowna. Dlatego właśnie naukowcy próbują zaprząc do tego darmową energię słoneczną i w ten sposób diametralnie obniżyć koszty pozyskania tego cennego dla nas paliwa. Synlight jest narzędziem, które ma pozwolić znaleźć rozwiązanie wysokich nakładów energetycznych, koniecznych dziś do pozyskania wodoru. Warto dodać, że często ta niezbędna energia pochodzi z paliw kopalnych, stąd mimo że wodór sam w sobie jest bardzo ekologicznym paliwem, tak proces jego pozyskania degraduje często środowisko naturalne.  To oczywiści nie jedyne zastosowanie sztucznego słońca. Dzięki jego potężnej mocy można testować całe spektrum materiałów na odporność na promieniowanie UV i światło słoneczne. Najprostszym przykładem mogą być tutaj lakiery samochodowe, które nie zmienią swojego odcieniu pomimo upływu lat czy domowe farby ścienne, które nie wyblakną i nie zszarzeją.  Zastosowań jest oczywiście znacznie więcej – z dobrodziejstw sztucznego słońca skorzysta przemysł lotniczy, kosmiczny a nawet producenci opon samochodowych czy tuszy i tonerów do drukarek.  Niemcy odnoszą pierwsze sukcesy. Udaje się już uzyskać wodór w sposób ekonomiczny i ekologiczny, jednak w skali laboratoryjnej. Synlight ma pozwolić znaleźć odpowiednie rozwiązania, które da się zastosować na skalę przemysłową. Przed naukowcami jeszcze wiele pracy, ponieważ instalacja pożera ogromne ilości energii elektrycznej do działania. Kilka godzin jego pracy zużywa tyle prądu, ile cztery osoby w ciągu roku."
http://tech.wp.pl/rosja-i-usa-chca-wydluzyc-misje-miedzynarodowej-stacji-kosmicznej-do-2028-roku-6111939457967745a,"Rosja i USA chcą wydłużyć misję Międzynarodowej Stacji Kosmicznej do 2028 roku ""Sądzę, że powinniśmy przedłużyć naszą współpracę na niskiej orbicie okołoziemskiej”, zadeklarował w amerykańskim Colorado Springs Igor Komarow - dyrektor Roskosmosu, czyli rosyjskiej agencji kosmicznej . Także Amerykanie są zainteresowani wydłużeniem czasu eksploatacji stacji.  Międzynarodowa Stacja Kosmiczna (ISS) z założenia jest projektem, w którym bierze udział wiele krajów, jednak jego głównymi partnerami są Stany Zjednoczone i Rosja. W tej chwili oba te państwa zadeklarowały dalsze finansowanie działalności stacji do roku 2024. Termin ten był już wielokrotnie przekładany; najpierw z powodu opóźnień w rozruchu operacyjnym, a potem z braku alternatywy i funduszy na samodzielne projekty o tej skali. Roskosmos pracuje w tej chwili nad konstrukcją nowego modułu dla stacji, Multipurpose Laboratory Module (MLM). Projekt boryka się z licznymi opóźnieniami, lecz jest już na tyle zaawansowany, że anulowanie go nie miałoby sensu z ekonomicznego punktu widzenia. Po jego instalacji Rosjanie zwiększą liczbę swoich astronautów na pokładzie ISS z dwóch do trzech. Ponieważ trwają również prace nad innymi modułami, naukowym i dokowania, Rosjanie rozważają też możliwość budowy samodzielnej stacji, gdyby operacje ISS miały nie zostać przedłużone ponad rok 2024. ""Nie oznacza to, że nie chcemy kontynuować współpracy”, zapewniał Komarow. ""Chcemy się ubezpieczyć. Naszym celem jest kontynuowanie badań na LEO”. Stacja dzięki wysiłkom administracji Clintona stała się symbolem nowej ery kooperacji między dawnymi zimnowojennymi rywalami. Jego wymowa jest tym większa, że przestrzeń kosmiczna stanowiła jedno z głównych pól ich rywalizacji przez kilka dziesięcioleci. Perturbacje na linii USA-Rosja w związku z ISS zdarzają się rzadko, a konflikty, m.in. o nieuzgodnione wizyty kosmicznych turystów czy komentarze po nałożeniu sankcji za aneksję Krymu, są szybko wygaszane. Wszystko wskazuje na to, że również Amerykanie są zainteresowani wydłużeniem życia stacji. ISS obejmuje ustabilizowaną współpracę międzynarodową na jasnych zasadach, nie jest w złym stanie technicznym i przechodzi kolejne modernizacje. Swoją rolę spełnia z powodzeniem od lat. Samodzielna budowa nowej stacji jest natomiast przedsięwzięciem na tyle kosztownym, że wstrzymałaby jakiekolwiek inne flagowe projekty NASA dotyczące na przykład załogowego lotu na Marsa. Pewną alternatywę może stanowić komercyjny projekt firmy Axiom Space, jednak postawienie wszystkiego na jedną kartę byłoby dla amerykańskiej administracji ogromnym ryzykiem. Autor Katarzyna Stróż Czytaj także: Banaszkiewicz: Konieczna zmiana zarządzania sektorem kosmicznym. ""Samo istnienie PAK nie wystarczy"" - WYWIAD"
http://tech.wp.pl/nasa-odkryla-7-planet-podobnych-do-ziemi-3-rzeczy-ktore-trzeba-wiedziec-po-konferencji-6093979457967233a,"NASA odkryła 7 planet podobnych do Ziemi. 3 rzeczy, które trzeba wiedzieć po konferencji  To nie byle jakie odkrycie. Do tej pory nie odkryto aż tak dużej grupy planet podobnych do Ziemi, krążących wokół jednej gwiazdy. Trzy z nich potencjalnie nadają się do zamieszkania.  Mówimy tu o układzie TRAPPIST-1, który znajduje się 39 lat świetlnych od Ziemi. W kontekśce ziemskim taka odległość może nie mieścić nam się w głowie, ale w konteście astronomicznym, to nie tak daleko.  Egzoplanety to planety pozasłoneczne. Krążą one wokół gwiazd poza naszym Układem Słonecznym. Naukowcy NASA oceniają, że są one najlepszą szansą na odnalezienie miejsca, które może zagwarantować podtrzymanie życia tzn. znajduje się na nim woda i jest tam wystarczająco ciepło. Do tej pory potwierdzono istnienie 3576 takich planet. Właśnie takich planet dotyczyło ogłoszenie z konferencji.  Znajdują się one w układzie TRAPPIST-1, który krąży dookoła słabego czerwonego karła. Naukowcy z NASA zakładają, że trzy z tych siedmiu planet mogłoby istnieć życie, bo prawdopodobnie jest tam woda w stanie płynnym.  - Najważniejszym pytaniem nauki jest ""Czy jesteśmy sami we Wszechświecie"" - mówił Thomas Zurbuchen z NASA - znalezienie tak wielu planet na których może istnieć życie jest gigantycznym krokiem ku znalezieniu odpowiedzi na to pytanie.  Planety z układu TRAPPIST-1 nie we wszystkim są podobne do Ziemi. Tylko połowa z nich jest cały czas oświetlona, a na drugiej wciąż panuje noc. Co ciekawe, planety z tego układu znajdują się bardzo blisko siebie. Tak blisko, że z powierzchni jednej widać pozostałe. Dobrze to zwizualizowano na ilustracji powyżej.  ""Wszystkie egzoplanety w układzie TRAPPIST-1 krążą bardzo blisko swej gwiazdy. Najbliższa z nich (TRAPPIST-1 b)  krąży zaledwie ok. 1,65 mln kilometrów od gwiazdy z czasem około 36 godzin. Najdalszą jest TRAPPIST-1 h, która krąży w odległości około 9 mln kilometrów z czasem około 20 dni. Jest to dość porównywalne z odległościami, w jakich krążą największe księżyce wokół Jowisza"" - czytamy w serwisie Kosmonauta.net.  Woda w stanie płynnym może znajdować się tylko na trzech obiektach - tych znajdujących się najbliżej słabego czerwonego karła. Z obliczeń i badań wynika, że wszystkie opisywane planety są skaliste. Dopiero dalsze obserwacje będą mogły potwierdzić, czy i w jakiej formie znajduje się na nich woda. Naukowcy przypuszczają, że najdalej wysunięta planeta może mieć powierzchnię pokrytą lodem.  Długo nie wiedzieliśmy o istnieniu planet pozasłonecznych, a gdy naukowcy zaczęli już wierzyć w ich istnienie, długo nie potrafili tego udowodnić. Dziś już wiemy, że w sumie istnieje co najmniej 3576 takich obiektów. Czy więc ogłoszenie NASA można uznać za przełomowe? - Odkrycie ogłoszone przez NASA nie zmieni co prawda naszego życia (wciąż czekamy na odkrycie obcych...), ale jest bardzo ciekawym krokiem w badaniu kosmosu - komentuje Piotr Stanisławski z serwisu Crazy Nauka. - Po pierwsze pokazuje, że umiemy już odkrywać bardzo małe planety krążące wokół niewielkich gwiazd - kilka lat temu to byłoby nie do pomyślenia. Po drugie (no właśnie!) zwiększa szanse na odkrycie obcych. Bo takich gwiazd jak TRAPPIST-1 jest w kosmosie bardzo wiele, a wokół nich krąży najpewniej całe mnóstwo niewielkich, skalistych planet, na których można znaleźć życie. Znaleźć albo przenieść je z Ziemi - trzeba pamiętać, że prędzej czy później albo ludzkość zginie, albo wyniesie się z ojczystej planety."
http://tech.wp.pl/na-ksiezycu-saturna-moze-istniec-zycie-6111879602529921a,"Na księżycu Saturna może istnieć życie ""Czy jesteśmy sami we wszechświecie?"" - jesteśmy coraz bliżej poznania odpowiedzi na to zadawane od wieków pytanie. Przybliża nas do niej kolejne odkrycie NASA, tym razem na księżycu Saturna.  W 2015 roku sonda Cassini przeleciała 49 km od powierzchni Enceladusa, malutkiego, pokrytego lodem księżyca Saturna. Udało się jej trafić na chmurę wody ulatniającą się z jednego z gejzerów. Po przeanalizowaniu składu wykryto w chmurze atomy wodoru.  Wcześniej dowiedziono, że z Enceladusa wydobywa się też dwutlenek węgla.  Co to w praktyce oznacza? “Głęboko w oceanie księżyca muszą zachodzić procesy chemiczne bardzo przypominające te, które znamy z ziemskich kominów hydrotermalnych” - pisze Piotr Stanisławski na łamach portalu crazynauka.pl.  “Lodowa skorupa Enceladusa ma prawdopodobnie od 5 do 35 km grubości i nie przepuszcza światła. Właśnie aktywność chemiczna zachodząca wokół kominów może dawać energię życiu. Znamy na Ziemi organizmy, które wykorzystują wodór do redukcji dwutlenku węgla, a produktem tej reakcji jest metan. Mamy więc komplet składników potrzebnych prostym organizmom do życia. Dodatkowo gruba warstwa lodu i wody chroniłaby komórki przed promieniowaniem kosmicznym” - stwierdza Stanisławski, powołując się na badania opublikowane przez NASA.  Czy właśnie odkryliśmy życie poza Ziemią?  Nie, na to zdecydowanie za wcześnie. Ale mamy kolejny dowód na to, że blisko nas są odpowiednie warunki do tego, by życie mogło przetrwać.  Co dalej? Misja Cassini już się kończy, we wrześniu tego roku sonda spłonie w atmosferze Saturna. Na 2022 rok zaplanowany jest początek misji Europa Clipper, której celem będzie wykonanie obserwacji Europy (to duży księżyc Jowisza) i sprawdzenie, czy może istnieć tam życie. Dwa księżyce - Europę i Enceladusa - będzie można też dzięki tym badaniom porównać.  Pod koniec lutego NASA potwierdziła odkrycie 7 planet podobnych do Ziemi. Na trzech z nich potencjalnie da się żyć. Prawdopodobnie jest tam woda w stanie płynnym."
http://tech.wp.pl/pamietacie-lemingi-bohaterowie-beda-biegac-po-waszym-mieszkaniu-6111614333945473a,"Pamiętacie “Lemingi”? Bohaterowie będą biegać po waszym mieszkaniu “Lemingi” to kultowa gra, której tytuł dziś bardziej może kojarzyć się z polityką. Dzięki nowej technologii - Microsoft HoloLens - może dostać drugie, bardzo widowiskowe życie.  W “Lemingach” chodziło o to, by stado sympatycznych zwierzątek… nie popełniło masowego samobójstwa. Zadaniem gracza było manipulowanie otoczeniem i postaciami tak, by  lemingi nie wpadły do dziury czy nie spadły ze skarpy.  Tak “Lemingi” wyglądały na kultowej Amidze:  A tak mogą wyglądać na HoloLens: HoloLens to gadżet, nad którym pracuje Microsoft. Jest to hełm do rozszerzonej rzeczywistości. Czyli przenosi świat wirtualny do rzeczywistego, za pomocą wyświetlanych hologramów.  W grze na HoloLens sympatyczne stworki będą biegać po półkach, z których spadną, jeśli nie pomożecie  im dotrzeć do celu, tworząc mostek łączący szafkę z kanapą. Planszą będzie nie świat wykreowany przez twórców, a wasze mieszkanie. Kultowa gra z lat 80. pokazuje możliwości nadchodzącej, nowej technologii. Łączenie świata wirtualnego z prawdziwym jest świetną zabawą.  Haczyk? Niestety, gogle HoloLens wciąż się tworzą i nie wiadomo, kiedy trafią do masowej sprzedaży. Do oficjalnej premiery jeszcze długa droga. Potencjał jest jednak niesamowity. Mamy na co czekać."
http://tech.wp.pl/nie-tylko-lajka-zwierzeta-tracily-zycie-by-czlowiek-polecial-w-kosmos-6111194585208961a,"Nie tylko Łajka. Zwierzęta traciły życie, by człowiek poleciał w kosmos Gagarin pierwszym człowiekiem w kosmosie? Tak, to jasne jak słońce - 12 kwietnia obchodzimy kolejną, 56. już rocznicę historycznego lotu. Przed radzieckim kosmonautą ludzkość wysyłała też inne istoty.  Małpy w kosmosie mogą kojarzyć się z bajką o tym samym tytule. Prawdziwy udział tych zwierząt w podboju kosmosu nie nadaje się jednak na historię opowiadaną dzieciom. Po tym, jak udało się wysłać na pułap 109 kilometrów i ściągnąć z powrotem wciąż żywe muszki owocowe, postanowiono rozpocząć eksperyment z małpami.  Rezusy nadawały się idealnie. Pod względem fizjologicznym były podobne do człowieka. Przemawiał za nimi też niewielki rozmiar i inteligencja. W czerwcu 1948 roku zwierzę o imieniu Albert wystrzelono z Ziemi. Kapsuła z uśpioną małpką dotarła na wysokość 62 km. Nie udało się jednak lądowanie i rezus zginął w wyniku uderzenia o powierzchnię.  Kapsuła z Albertem II, wystrzelona rok później (1949) osiągnęła pułap 134 kilometrów, jednak zwierzę zginęło w podobnej katastrofie. Albert III, makak jawajski, nie doleciał tak wysoko - jego rakieta wybuchła ponad 4 km nad ziemią. Albert IV, mimo że doleciał do 130 km, zginął tak samo jak Albert i Albert II. Szczęścia nie miała też mysz wystrzelona w 1950 roku. Udało się ją sfotografować podczas lotu, ale znowu zwierzę nie przeżyło lądowania.  Małpie o imieniu Yorick w 1951 roku udało się przeżyć lądowanie. W końcu. Ale i ta historia nie ma szczęśliwego zakończenia. Zwierzę zmarło dwie godziny po powrocie - przyczyną śmierci był najprawdopodobniej szok związany z całą wyprawą. W tym samym roku Sowieci wysłali w kosmos dwa psy. Cygan i Dezik po dotarciu na wysokość 100 km wróciły całe i zdrowe. Związek Radziecki wyprzedził Stany Zjednoczone - psiakom udało się zrealizować cel w sierpniu, Yorick leciał we wrześniu. Wybór Sowietów, by wysyłać psy, okazał się więc skuteczniejszym pomysłem. Nie jest jednak jasne, ile wcześniejszych prób zakończyło się fiaskiem. Później Sowietom udało się ponownie wysyłać psy w kosmos, jednak nie zawsze z powodzeniem. Za to w 1960 roku udało się dowieść, że zwierzęta można katapultować z rakiety i uratować je nawet z sytuacji awaryjnej.  Pierwszą istotą wysłaną na orbitę okołoziemską była Łajka - suczka, którą znaleziono, jak błąkała się po ulicach Moskwy. Wcześniej nazywała się Kędziorek. W trakcie testów mających wskazać, który pies powinien być wysłany w przełomową misję, Łajka wcale nie miała najlepszych wyników. Była jednak spokojna, więc postawiono na ważącą 6 kg suczkę.  Było jasne, że to misja zabójcza. Nie brano pod uwagę powrotu Łajki na ziemię ze względów technicznych. Jedynie w celach propagandowych wyjaśniano, że po dziesięciu dniach lotu do pojemnika z jedzeniem miała dostać się trucizna. Po latach wyszło na jaw, że nawet tylu dni nie udało się Łajce przeżyć. Zginęła 3 listopada 1957 roku, najprawdopodobniej po siedmiu godzinach od startu, nie wytrzymując wysokiej temperatury i stresu.  Nie tylko to świadczy o okrucieństwie. Zwierzę w kapsule miało niewiele miejsca. Mogło stać lub leżeć, ale tylko w jednej pozycji. Dostawało jedzenia na tyle, by przeżyć, nic więcej - dozowaniem porcji zajmował się automat.  Choć właściwie nie wiadomo, czy powinniśmy zarzucać okrucieństwo testerom, skoro dziś testy na zwierzętach dalej mają się dobrze. I wcale nie chodzi w nich o przełomowe misje, a o zyski i sprzedaż przedmiotów codziennego użytku.  31 stycznia 1961 roku na wysokość 250 km doleciał 3-letni szympans Ham. Ważył 17 kg. Przez 6 minut przebywał w stanie nieważkości. Mimo problemów z lądowaniem (kapsuła wylądowała w Oceanie Atlantyckim) zwierzę przeżyło. Potem jednak do kapsuły wracać nie chciało.  W kolejnych latach wysyłano też żaby, koty, świnki morskie, a nawet żółwie i pająki.   Nie tylko zwierzęta “wyprzedziły” Gagarina. Nim człowiek wyleciał w kosmos, testy przeprowadzano też na… makiecie. Iwan Iwanowicz miał możliwie najdokładniej odwzorować zachowanie ludzkiego ciała.   Iwan został wykonany w większości z lekkich stopów metalu. Wraz ze zginanymi kończynami przypominał nieco manekina umieszczanego w crash testach nowych samochodów. Z tą jednak różnicą, że wart był kilkadziesiąt razy więcej. Dbając o każdy detal, Moskiewski Instytut Protetyki wyposażył go w syntetyczną skórę, oczy, brwi, a nawet rzęsy. W dużej mierze Iwan stanowił nie tylko kosmicznego pioniera, ale również pierwszego humanoida z prawdziwego zdarzenia. Dla wielu naukowców jego ""ludzki” wygląd wydawał się jednak dziwnie niepokojący.  (...) Ręce i nogi zaprojektowane zostały jako nośniki aparatury medycznej, mierzącej przeciążenia oraz poziom radiacji. W jego klatce piersiowej umieszczono natomiast ""małe zoo”, składające się z 40 białych myszy, 40 czarnych, dwóch świnek morskich oraz kilku mniejszych gadów - pisał na swoim blogu felietonista WP, Marcin Makowski.  Iwanowiczowi towarzyszyły też dwa psy.  Obie misje manekina okazały się sukcesem. Dzięki temu Gagarin dostał zielone światło.  Sowieci jednak liczyli się z tym, że Gagarinowi tak gładko nie pójdzie. Jurij Gagarin był idealnym kandydatem nie tylko ze względu na wzrost (1,57 m - pasował do kabiny) i warunki fizyczne. Miał odpowiednie pochodzenie (syn stolarza i dojarki), a przy tym wygląd hollywodzkiego amanta. Nadawał się idealnie, więc świetnie promowałby sukces ZSRR na całym świecie.  Czarnego scenariusza nie można było jednak wykluczyć. Dlatego przygotowano trzy różne oświadczenia. Pierwsze na wypadek sukcesu, drugie informujące o trwających poszukiwaniach i trzecie o tragedii. Na wszelki wypadek kazano napisać Gagarinowi list pożegnalny do żony i wręczono mu podobno pistolet. Z rodziną mieli się “rozstać” też dublerzy. Zapasowi kosmonauci czuwali w gotowości, by w razie czego, w ostatniej chwili, zastąpić Gagarina.  O tym, że wierzono w sukces, świadczy dbałość o szczegóły. 
- Na kilkanaście minut przed startem narysowano na hełmie Gagarina napis “CCCP”. Po to, by po lądowaniu chłopi nie potraktowali go jako amerykańskiego szpiega. Miała być czerwona gwiazda, ale znaleziony naprędce “malarz” nie był tak sprawny. Nie chciał, by stworzona w pośpiechu praca była koślawa - przytaczał anegdotę pisarz Wiktor Suworow.  Resztę historii znamy.  A przynajmniej tak nam się wydaje - twierdził węgierski pisarz István Nemere. W swojej książce “Gagarin = kosmiczne kłamstwo?” wydanej na początku lat 90. pisał, dlaczego mamy do czynienia z oszustwem.  Autor uważał, że prasa opisywała sukces Gagarina już 12 kwietnia, a więc w dniu, kiedy do lotu dopiero doszło. Prasę z tą datą, wychwalającą wyczyn Związku Radzieckiego, znalazł nawet po latach w Polsce. To również w naszym kraju Nemere zaczął pracę nad swoją książką o Gagarinie. Wstępne notatki zainteresowały rzekomo Służbę Bezpieczeństwa. Co dziwne, pisarz miał też publikacje krytykujące komunizm, ale te teksty agenci zwrócili. Tymczasem te o Gagarinie SB zachowało. Przypadek?  Dowodem na mistyfikację miał być np. fakt, że Gagarin nie mógł widzieć Ameryki Północnej, ponieważ była tam noc, tymczasem rozpowiadał o jej pięknie w wywiadzie. Pisarza zastanawiał też brak zdjęć, które Gagarin mógł wykonać podczas lotu, a mimo to tego nie zrobił.  Nie zrobił, bo nie był w kosmosie - twierdził Nemere. W kosmos poleciał ktoś inny, ale misja zakończyła się niepowodzeniem, więc Gagarin odgrywał rolę, którą mu powierzono. Pikanterii sprawie dodaje tajemnicza śmierć - pilotowany przez niego samolot rozbił się, ale dokładne przyczyny wciąż nie są znane. Jest więc wszystko, co potrzebne do stworzenia teorii spiskowej.  Ale skoro ludzie nie wierzą w lądowanie na Księżycu, to i czemu niektórzy mieliby wierzyć w Gagarina?"
http://tech.wp.pl/obrona-terytorialna-bedzie-testowala-nowe-karabinki-msbs-i-pistolety-ragun-6115413293086849a,"Obrona terytorialna będzie testowała nowe karabinki MSBS i pistolety Ragun Kilkadziesiąt opracowywanych w Polsce karabinków MSBS, a także pistolety Ragun w najbliższym czasie trafią do testów poznawczych w 3 Podkarpackiej Brygadzie Obrony Terytorialnej - dowiedziała się PAP. Z inicjatywą przeprowadzenia testów wyszły Wojska Obrony Terytorialnej. Nowe karabinki trafią do testów poznawczych w Wojskach Obrony Terytorialnej, które od początku roku są osobnym rodzajem sił zbrojnych. ""Inicjatywa wyszła od nas, gdyż jesteśmy zainteresowani pozyskaniem pewnych wybranych elementów rodziny MSBS na wyposażenie WOT"" - poinformował PAP rzecznik prasowy Dowództwa WOT ppłk Marek Pietrzak. Jak wyjaśnił, będą to testy poznawcze sprzętu niebędącego na wyposażeniu sił zbrojnych, realizowane na podstawie decyzji wiceszefa MON. Na taki krok pozwala decyzja ministra obrony z 2013 r. w sprawie pozyskiwania sprzętu wojskowego. ""Testy będą prowadzone w warunkach zbliżonych do przewidywanych dla tego rodzaju uzbrojenia, w celu uzyskania oceny jego bojowego wykorzystania oraz norm eksploatacyjnych i materiałowych oraz w celu oceny przydatności dla żołnierzy WOT"" - zapowiedział ppłk Pietrzak. Rzecznik poinformował, że do testów trafi kilkadziesiąt karabinków. Dodał, że testy rozpoczną się zaraz wejściu w życie rozkazu dowódcy WOT w tej sprawie i dostarczeniu uzbrojenia przez producenta. ""Będzie to w najbliższym czasie"" - zapowiedział. Testy odbędą się w 3 Podkarpackiej Brygadzie Obrony Terytorialnej. Jej dowódca płk Arkadiusz Mikołajczyk powiedział Radiu Rzeszów, że** brygada będzie testowała karabinki MSBS jako pierwsza jednostka w Wojsku Polskim**. ""To pewnego rodzaju przywilej, ale też duży obowiązek, żeby tę pracę testową wykonać dobrze"" - powiedział płk Mikołajczyk. Według Dowództwa WOT testy potrwają kwartał, a sam ich program zaplanowano na cztery tygodnie. Do testów trafią karabinki w układzie klasycznym (czyli z kolbą), z lufą o długości 16 cali, czyli 406 mm. Każdy karabinek będzie wyposażony m.in. w cztery magazynki, przyrządy celownicze, pas i nóż-bagnet. Jak poinformował ppłk Pietrzak, do testów trafią także pistolety PR-15 Ragun, również opracowywane w radomskiej fabryce, a także hełmy, kamizelki typu plate carrier, kilka kompletów wyposażenia optoelektronicznego, celowniki kolimatorowe i celowniki dzienne ""Szafir"". Na początku kwietnia, po spotkaniu z przedstawicielami spółek należących do państwowej Polskiej Grupy Zbrojeniowej w sprawie sprzętu dla WOT, szef MON Antoni Macierewicz powiedział dziennikarzom, że ""na pewno będzie MSBS"". Na pytanie, czy ta broń trafi w pierwszej kolejności do WOT czy do wojsk operacyjnych, minister odpowiedział: ""Ona w pierwszej kolejności trafi do najlepszych żołnierzy"". W lutym, po podobnym spotkaniu Macierewicz mówił, że liczy, iż w tym roku pierwsze kilkanaście tysięcy karabinków MSBS, noktowizorów i innego sprzętu zostanie dostarczonych do WOT. Modułowy System Broni Strzeleckiej MSBS–5,56 mm to polska konstrukcja opracowana we wspólnym projekcie badawczo-rozwojowym przez specjalistów z Fabryka Broni ""Łucznik""-Radom i Wojskowej Akademii Technicznej w Warszawie. Prace rozpoczęły się w 2007 r., a broń po raz pierwszy została oficjalnie zaprezentowana w Radomiu w sierpniu 2012 r. Wtedy zapowiadano, że produkcja nowego karabinka ma się rozpocząć w 2014 r."
http://tech.wp.pl/pierwsza-taka-transmisja-z-miedzynarodowej-stacji-kosmicznej-6115825968072321a,"Pierwsza taka transmisja z międzynarodowej stacji kosmicznej W środę, po raz pierwszy w historii, astronautka NASA  przeprowadzi transmisję na żywo w niesamowicie wysokiej rozdzielczości 4K (Ultra High Definition).  Peggy Whitson, astronautka, która ma na koncie rekordową ilością godzin spędzonych w przestrzeni kosmicznej, weźmie udział w panelu dyskusyjnym zatytułowanym: „Sięgając gwiazd: łącząc się z przyszłością z Nasa i Hollywood.” Nie będzie to więc niestety spacer kosmiczny czy nawet wycieczka po Stacji. Niemniej jednak będzie to wydarzenie przełomowe. Sam panel dyskusyjny to część konferencji poświęconej rozwojowi technologii obrazowania oraz usług chmurowych w służbie nauki i filmografii. Od strony technicznej transmisję będzie obsługiwał Amazaon, który udostępni w tym celu serwery usługi Amazon Web Services.  Transmisja będzie dostępna za darmo dla każdego na tej stronie w środę o 8:30 rano czasu polskiego. Aby obejrzeć transmisję w pełnej rozdzielczości UHD trzeba dysponować po pierwsze telewizorem obsługującym 4K, a po drugie szybkim internetem ."
http://tech.wp.pl/telewizja-wirtualnej-polski-jak-nas-ogladac-to-proste-6057037461189761a,Telewizja Wirtualnej Polski - jak nas oglądać? To proste! Telewizja Wirtualnej Polski  - Jak nas oglądać? Gdzie jesteśmy dostępni? Sprawdź czy jesteś w zasięgu. Dowiedz się jak nas odbierać.
http://tech.wp.pl/nagrody-w-konkursie-innovation-2017-rozdane-telewizja-wp-nagrodzona-6115802068645505a,"Nagrody w konkursie Innovation 2017 rozdane! Telewizja WP nagrodzona Jednym z nagrodzonych na tegorocznej gali Innovation 2017 jest Telewizja WP. Organizatorem konkursu jest Stowarzyszenie Komunikacji Marketingowej SAR.  Grupa Wirtualna Polska dostała nagrodę w kategorii “Innowacyjne media - działania komercyjne”. Złotą statuetkę przyznano za Telewizję WP.  - Inspiracja i odwaga - to główne hasła jakie przychodzą mi do głowy i za to dziękuję wszystkim uczestnikom tegorocznego konkursu. - powiedział podczas gali rozdania nagród przewodniczący jury, Witold Ziobrowski, Wiceprezes Grupy Neuca - Prace były różne, różna była ich jakość, ja w każdej odnalazłem bardzo ciekawy “insight”. Każda próba zmiany istniejącej rzeczywistości i wyjścia z własnej strefy komfortu wymaga dużo odwagi. Tylko ludzie odważni, skłonni do ryzyka i otwarci na innych, odnoszą sukces w  biznesie. Potrzebujemy więcej odważnych ludzi, by nas inspirowali do rozwoju biznesu. - dodał w swojej wypowiedzi. Telewizja WP to darmowa naziemna telewizja. Jak oglądać? Gdzie jesteśmy dostępni? Jeśli jeszcze nie wiesz, jak odbierać nagrodzoną Telewizję WP, to wszystkie szczegóły opisaliśmy w specjalnym, graficznym poradniku."
http://tech.wp.pl/falszywe-sklepy-podrabiaja-opinie-klientow-jak-sie-przed-nimi-chronic-6115825811552385a,"Fałszywe sklepy podrabiają opinie klientów. Jak się przed nimi chronić?  Internetowy sklep ma bardzo korzystne oferty. Na wszelki wypadek sprawdzasz, jakie opinie wystawili mu użytkownicy. Po krótkim wywiadzie stwierdzasz, że same pozytywne. Uspokajasz się, przelewasz pieniądze i… padasz ofiarą oszustwa. Jak to się stało? Serwis zaufanatrzeciastrona.pl opisał fałszywy sklep mediatos.pl. Na całe szczęście witryna została już “zdjęta”, nikt na przekręt się więcej nie nabierze. Ale ten przykład dobrze pokazuje, na co trzeba uważać, jeśli robimy zakupy w internecie. Tym bardziej że kolejny nieprawdziwy sklep znowu może pojawić się w sieci.  Wspomniany fałszywy sklep kusił atrakcyjnymi cenami. Nie były one szokująco niskie, by nie wzbudzić podejrzeń, jednak i tak niższe niż standardowe. Oszuści doskonale wiedzieli, że to nie wystarczy, by potencjalny klient przelał pieniądze. Czym go więc kupili?  Podrobionymi opiniami.  Wpisując nazwę w sklepu w Google, mogliśmy natknąć się na podrobione strony, przypominające takie portale jak Opineo czy Wykop.pl. Sęk w tym, że choć wygląd był niemalże identyczny, to adresy były już inne - np. OPLNEO czy wykop-fora.pl.  Jeśli ktoś nie zwrócił uwagę na nazwy stron, a skupił się na samych pozytywnych opiniach, to zapewne połknął haczyk. Jak łatwo się domyślić, na podrobionych portalach komentarze były w zdecydowanej większości pozytywne. Nie zabrakło jednak jednego negatywnego, by uwiarygodnić przekręt.  Jak oszuści zarabiali? Choć fałszywy sklep oferował możliwość zapłaty za pomocą „szybkich płatności”, to w praktyce żadna tego typu opcja nie działała. Trzeba było więc zrobić tradycyjny przelew.  I tu niektórym powinna zapalić się ostrzegawcza lampka - jeżeli sklepy oferują inne metody płatności niż przelew, to te po prostu muszą działać. Jeśli coś jest nie tak, to powinno to zwrócić naszą uwagę.  Inną rzeczą, która zdradziła fałszerzy, był podrobiony regulamin. Pochodził z innego internetowego sklepu, ale jak zauważył portal Zaufana Trzecia Strona, zabrakło w nim załączników, na które się powoływał. Niestety cyberprzestępcy doskonale zdają sobie sprawę z tego, że nikt takich szczegółów nie sprawdza. Potencjalne ofiary próbują upewnić się, że sklep ma dobre oceny, ale też nie zwracają uwagi na tak podstawowe rzeczy, jak adres witryny z ocenami. Chwila nieuwagi może nas słono kosztować.  Jak więc się bronić? Jeśli nie znamy sklepu, w którym chcemy zrobić zakupy, trzeba dokładnie go prześwietlić. Sprawdzić, czy nazwa strony, na której znajdują się pozytywne komentarze, nie jest podrobiona. Dodatkowo powinniśmy znaleźć informacje na temat właściciela sklepu i dokładnie przeczytać regulamin oraz załączniki, na które się powołuje.  A co, jeśli już po przelewie zorientowaliśmy się, że mogliśmy paść ofiarą oszustwa? Niekiedy bank może cofnąć wpłatę - trzeba zadzwonić na infolinię. A przede wszystkim jak najszybciej złożyć zawiadomienie o podejrzeniu przestępstwa: na najbliższym komisariacie lub w prokuraturze."
http://tech.wp.pl/falszywe-maile-od-wielislawa-z-dpd-infekuja-komputery-6088964524192897a,"Fałszywe maile od Wielisława z DPD infekują komputery Nie zamawiałeś paczki a DPD twierdzi, że jej nie odebrałeś? Uważaj, to kolejne oszustwo, dzięki któremu przestępcy mogą zablokować twój komputer za pomocą zagrożenia o nazwie Crypt0L0cker. Wygląda na to, że hakerzy nie przebierają w środkach i skorzystają z każdej możliwości, by skutecznie uprzykrzyć nam korzystanie z komputerów – co jakiś czas szykują bowiem kapanie mailowe, za pomocą których rozsyłają oprogramowanie, które ma przejąć kontrolę nad naszymi komputerami. Tym razem oszuści postanowili podszywać się pod jedną z większych firm kurierskich na świecie, DPD. Przy pomocy specjalnie spreparowanego maila, który do złudzenia przypomina korespondencję DPD – jak często w takich przypadkach, nie pozbawioną literówek i błędów stylistycznych – oszuści zachęcają do sprawdzenia statusu rzekomo zamawianej przez nas paczki.  Z maila, dowiadujemy się przede wszystkim, że kurier o imieniu Wielisław nie zastał nikogo pod wskazanym adresem. Treść informacji z oryginalną pisownią znajdziecie poniżej: 
„Kurier WIELISŁAW nie był w stanie dostarczyć swój numer paczki:
Musisz uzyskać informacje o wysyłce i wydrukować go, aby otrzymać paczek_” Takie błędy są już pierwszym poważnym sygnałem, że coś jest nie tak, przecież żadna poważna firma nie pozwoliłaby sobie na takie uchybienia. Jednak błędy językowe to nie jedyne ostrzeżenie, jakie możemy znaleźć już w samym mailu. W pasku nadawcy widnieje bowiem adres pickup@dpdpl.com, który mniej spostrzegawczym użytkownikom, po mimo braku kropki przed pl w nazwie domeny, może wydawać się podobny do oryginalnej strony firmy. Jeśli ktoś kliknie w odnośnik, to przenosimy się na stronę, która nieuważnym użytkownikom może wydać się łudząco podobna do oryginalnej strony do śledzenia paczek DPD. Trzeba przyznać, że cyberprzestępcy wykonali tu kawał dobrej roboty, zresztą porównajcie sami. Jeżeli postępujemy zgodnie z instrukcją przestępców i wpisaliśmy kod captcha możemy pobrać rzekomy list przewozowy. Jednak zamiast pliku PDF na nasz komputer trafia archiwum ZIP, wewnątrz którego znajduje się plik JavaScript będący zapewne dropperem ransomware o nazwie Crypt0L0cker. Złośliwy program przejmuje kontrolę nad naszym komputerem i blokuje dostęp do dysku twardego. Kłopot polega na tym, że większość programów antywirusowych działających na podstawie sygnatur, nawet nie zdaje sobie jeszcze sprawy z isnienia takiego zagrożenia. Z wykryciem Crypt0L0cker radzi sobie m.in. oprogramowanie G DATA."
http://tech.wp.pl/uwazaj-ktos-podszywa-sie-pod-sklep-zara-i-rozsyla-e-mailem-wirusa-6089665211569281a,"Uważaj! Ktoś podszywa się pod sklep Zara i rozsyła e-mailem wirusa Jeśli dostałeś wiadomość od Zary uważaj! Może to być e-mail od osoby, która podszywa się pod sklep i próbuje zainfekować twój komputer programem typu koń trojański – informuje portal Zaufana Trzecia Strona. Wiadomość, w której atakujący podszywa się pod sklep, jest łudząco podobna do oryginalnych wiadomości od Zary. Nie ma tutaj błędów językowych a e-mail okraszony jest oficjalnym logo sklepu. Fałszywy e-mail od Zary zawiera załącznik i informację o tym, że jest to elektroniczny paragon, który należy pobrać.  Paragon oczywiście nie jest paragon a koniem trojańskim, dzięki któremu atakujący może zainstalować na naszym komputerze dodatkowe programy lub całkowicie zaszyfrować dysk i zażądać okupu. Załącznik ze złośliwym programem przechodzi niestety przez filtr na skrzynkach Gmail. Dlatego, jeśli dostaniesz wiadomość, która wygląda jak wysłana przez sklep Zara, miej się na baczności i powiadom o tym swoich znajomych."
http://tech.wp.pl/dostaliscie-maila-o-platnosci-w-kinie-uwaga-to-moze-byc-oszustwo-6099902481863809a,"Dostaliście maila o płatności w kinie? Uwaga, to może być oszustwo! Maili z oszustwami jest coraz więcej, ale te są wyjątkowo dobrze skonstruowane. Jeśli nie kupowaliście biletów do kina, ale dostaliście takiego maila - uważajcie. W załączniku kryje się trojan.  ""Witaj, zarejestrowaliśmy zlecenie płatności dla CINEMA CITY POLAND – CC SPÓŁKA Z OGRANICZONA ODPOWIEDZIALNOSCIA SPÓŁKA JAWNA (https://www.cinema-city.pl). Możesz w dowolnym momencie sprawdzić status transakcji"" - czytamy w mailu.  Brzmi sensownie? Tak. Wygląda też całkiem wiarygodnie. Adres, z którego wiadomość została wysłana, także może przekonać co mniej sceptyczne osoby. Nawet link, pod którym można sprawdzić status transakcji, prowadzi do strony PayU. Do tej pory wszystko wydaje się być w porządku.  Zaintrygowany użytkownik, który przecież obawia się o swoje pieniądze, może w tym momencie kliknąć w załącznik. I tu sprawa zacznie robić się niebezpieczna. W nim bowiem ukryto trojana. O sprawie poinformował już serwis Zaufana Trzecia Strona i samo PayU.  Co zrobić, jeśli dostaliście podobną wiadomość i zastanawiacie się, czy jest prawdziwa? Przede wszstkim - nie klikajcie w załącznik. Firmy, które informują klientów o problemach nieczęsto dołaczają do maili załączniki. Po drugie - sprawdźcie stan konta. Jeśli nie ma na nim żadnych podejrzanych transakcji, wiadomość z czystym sumieniem możecie usunąć. A jeśli dalej macie wątpliwości - skontaktujcie się z PayU."
http://tech.wp.pl/atak-na-skrzynki-mailowe-polakow-przestepcy-podszywaja-sie-pod-duzy-bank-i-dostawce-internetu-6115508951516801a,"Atak na skrzynki mailowe Polaków. Przestępcy podszywają się pod duży bank i dostawcę internetu Przestępcy internetowi obrali sobie za cel nowe marki. Tym razem podszywają się pod Alior Bank i Multimedia Polska.  Wszystko wskazuje, że wkrótce możemy się spodziewać następnych ataków.  Od piątku 21 kwietnia do Polaków wysyłane są wiadomości, których autor podszywa się pod Multimedia Polska i Alior Bank – podaje  Zaufana Trzecia Strona .  W treści maila można przeczytać:  Witaj ,
Uprzejmie informujemy, iz w dniu 21.04.2017 zostala wystawiona eFaktura (faktura w wersji elektronicznej) o numerze FVT/MMP/00220408/0317 na kwote 65,01 zl z terminem platnosci przypadajacym na dzien 31.04.2017.
eFaktura zostala udostepniona w postaci zaszyfowanego pliku haslo do otwarcia: WUhZ
Kwota do zaplaty wynikajaca z eFaktury i Dokumentów Abonenckich wynosi 81,00 zl. Zaplac za pomoca eBOK
Dziekujemy za terminowe dokonanie wplaty.
W przypadku pytan prosimy o skorzystanie z formularza kontaktowego dostepnego w naszym serwisie eBOK lub kontakt z nasza Infolinia 244 244 244.
Pozdrawiamy,
Multimedia Polska S.A. Przestępca użył prawdziwego szablonu używanego przez tego dostawcę telewizji i internetu. Czujność powinien wzbudzić brak polskich znaków w treści oraz fakt, że zapłaty należy dokonać do 31 kwietnia (kwiecień ma jedynie 30 dni).  Jak podaje cytowane źródło - istnieje bardzo wiele wspólnych punktów pomiędzy dzisiejszym atakiem i atakami z poprzednich tygodni na  DPD , Play, [ Zarę ] (http://tech.wp.pl/uwazaj-ktos-podszywa-sie-pod-sklep-zara-i-rozsyla-e-mailem-wirusa-6089665211569281a),  PayU , Netię i  mBank . Pozwala to sądzić, że za tymi wszystkimi atakami stoi ta sama osoba.  W załączniku maila znajduje się złośliwe oprogramowanie – koń trojański vjw0rm. Cytowany serwis podaje także, że identyczna kampania, chociaż prawdopodobnie o mniejszym zasięgu została skierowana przeciwko klientom Alior Banku. Także tam wykorzystano szablon prawdziwej wiadomości wysyłanej przez bank."
http://tech.wp.pl/25-dnia-po-tym-wydarzeniu-naukowcy-z-nasa-wstrzymali-oddech-6094686695658113a,"2,5 dnia po tym wydarzeniu naukowcy z NASA wstrzymali oddech W 2013 roku naukowcy NASA zobaczyli coś niezwykłego - na Słońcu pojawiła się gigantyczna dziura. A gdy wyjaśniono jej tajemnicę, NASA wcale nie była szczęśliwa. Jak groźne było potencjalnie to zjawisko? Między innymi o tym więcej dowiecie się z poniższego wideo z Discovery Science. ""Dziura"" na Słońcu miała 800 tysięcy kilometrów. Już się wydawało, że konsekwencje jej powstania będą dla nas katastrofalne. Spadek nasłonecznienia o zaledwie 7 proc. spowodowałby nadejście zlodowacenia.  Po kolejnych obserwacjach okazało się jednak, że cień był plamą chłodniejszych gazów. Mieliśmy do czynienia z dziurą koronalną, w której powstaje wiatr koronalny. Ten ostatni odpowiedzialy jest za powstawanie burz słonecznych. A to z kolei niesie za sobą poważne konsekwencje. Pierwszym objawem miała być gigantyczna zorza polarna. Zgodnie z przewidywaniami, dwa dni po dostrzeżeniu dziury, na niebie pojawiła się spektakularna zorza polarna.  Wciąż żyjemy, a burza słoneczna nie zmiotła naszej elektroniki, więc wiadomo, że nie doszło wówczas do dramatu. Ale takie sytuacje co jakiś czas będą się powtarzać. Niewykluczone, że bardziej intensywne zjawisko może uszkodzić nasze urządzenia elektroniczne."
http://tech.wp.pl/polskie-f-16-beda-po-raz-pierwszy-strzegly-panstw-baltyckich-6115867194058369a,"Polskie F-16 będą po raz pierwszy strzegły państw bałtyckich Po raz pierwszy polskie F-16 w obronie nieba państw bałtyckich w ramach misji Air Policing. Poprzednio ze strony polskiej w tej misji uczestniczyły Migi 29. W misji nadzoru przestrzeni powietrznej państw bałtyckich po raz kolejny udział weźmie Polski Kontyngent Wojskowy ORLIK 7. Będzie liczył do 140 żołnierzy i pracowników wojska, wyposażonych w 4 samoloty F-16 (po raz pierweszy samoloty F-16 Polskich Sił Powietrznych, dotychczas służbę pełniły MIGi29) wraz z niezbędnym uzbrojeniem i sprzętem. Misja będzie trwała od 1 maja do 31 sierpnia 2017 r. Za realizację misji Air Policing, po stronie Sojuszu, odpowiedzialny jest Głównodowodzący Siłami NATO w Europie (SACEUR). Wcześniej SP RP uczestniczyły w misji w latach: 2006, 2008, 2010, 2012, 2014 i 2015. Polskie samoloty zmienią siły holenderskie, natomiast po Polakach misję przejmą Siły Powietrzne Stanów Zjednoczonych. Przygotowania do misji rozpoczęły się w październiku 2016 r. Zgrywanie pododdziału rozpoczęto w styczniu br. Część sił już znajduje się już w rejonie misji. Pozostali dotrą do rejonu pełnienia misji do końca kwietnia. Misja Air Policing, w obszarze państw bałtyckich, pełniona jest od 29 marca 2004 r. przez siły wydzielone z państw sojuszniczych w 3-miesięcznych, a od 31 marca 2006 roku 4 miesięcznych zmian. Dotychczas w misji uczestniczyły siły z kilkunastu państw NATO. Pierwszym państwem pełniącym dyżury bojowe była Belgia. Stałą bazą misji jest Litewska Pierwsza Baza Lotnicza w miejscowości Szawle."
http://tech.wp.pl/chcesz-sprawdzic-punkty-karne-uwazaj-na-falszywe-strony-6115865178118273a,"Chcesz sprawdzić punkty karne? Uważaj na fałszywe strony! 24 kwietnia ruszyła usługa, dzięki której kierowcy mogą sprawdzić ile nabili punktów karnych. Razem z usługa pojawiły się też fałszywe strony, które korzystając z okazji próbują wyłudzić od kierowców ich dane. O pojawieniu się fałszywych stron poinformowało na swojej stronie Ministerstwo Cyfryzacji. W komunikacie informuje o tym, że do sprawdzenia punktów karnych potrzebny jest jedynie Profil Zaufany (eGO), a usługa nie będzie prosić o żadne dodatkowe informacje. Strony internetowe, które wymagają podawania danych osobowych lub pieniędzy, są fałszywe. Informacje o tym jak sprawdzić swoje punkty karne można znaleźć tutaj: Można już sprawdzić liczbę punktów karnych przez internet"
http://tech.wp.pl/nowy-plan-ubera-na-korki-w-miastach-latajace-samochody-6116140370921601a,"Nowy plan Ubera na korki w miastach. Latające samochody Na konferencji poświęconej przyszłości komunikacji i rozwoju miast Uber ogłosił rozpoczęcie nowego projektu: Uber Elevate, czyli latających taksówek. W jaki sposób Uber chce rozładować zakorkowane miasta i przyśpieszyć komunikację na średnich odległościach? Odpowiedzią mają być powietrzne taksówki. Brzmi niewiarygodnie? Nie dla szefów Ubera. Chcą zrealizować ten pomysł w ciągu najbliższych 5 lat, a dodatkowo loty mają kosztować tyle samo co kurs samochodem. Jak chcą to zrobić? Jednym z głównych punktów powodzenia projektu Uber Elevate będzie zbudowanie nowych statków powietrznych pionowego startu i lądowania (ang. VTOL od Vertical Take Off and Landing) napędzanych elektrycznymi silnikami. Dziś jedynymi zdolnymi do tego maszynami są śmigłowce. Uber nie chce jednak z nich korzystać  bo są za drogie, za głośnie a pilotowanie ich jest trudne. Dlatego firma zawarła porozumienie o współpracy z takimi firmami lotniczymi jak Bell (śmigłowce), Embraer (samoloty pasażerski), Aurora (samoloty bezzałogowe) w ramach, której chce stworzyć zupełnie nowy statek powietrzny. Ma być on oszczędny (będzie napędzany silnikami elektrycznymi), bezpieczny, cichy i szybki (dzięki zastosowaniu napędu rozproszonego, czyli wielu mniejszych silników). Drugim kluczowym elementem projektu jest odpowiednia infrastruktura, czyli lądowiska zlokalizowane blisko centrów miast. „Latające taksówki” Ubera nie będą potrzebowały pasów startowych. Dzięki możliwości pionowego startu i lądowania wystarczy im lądowisko jak dla śmigłowców, ale i tak miasta trzeba będzie do nich przystosować. Na razie Uber wszedł we współpracę z dwoma miastami: Denver w Teksasie i z Dubajem w Zjednoczonych Emiratach Arabskich w sprawie budowy infrastruktury i wdrożenia UberAir. Pierwsze powietrzne taksówki mają zacząć w nich latać już w ciągu następnych 5 lat.  Tak, w teorii, wygląda pomysł Ubera na powietrzne podróże i przyszłość komunikacji miejskiej. Czy im się uda? Na odpowiedź na to pytanie trzeba będzie poczekać. Z jednej strony Uber już teraz zmienia sposób w jaki wiele osób porusza się w miastach, ale z drugiej firmę dotyka sporo problemów takich jak zarzuty kradzieży algorytmów samochodów autonomicznych stworzonych Google, zarzuty niepłacenia podatków, problemy wizerunkowe czy fakt, że Uber cały czas ma problemy z przynoszeniem zysków.   "
http://tech.wp.pl/usa-rozwazaja-wprowadzenie-zakazu-wnoszenia-elektroniki-do-samolotow-lecacych-z-europy-6116113284818561a,"USA rozważają wprowadzenie zakazu wnoszenia elektroniki do samolotów lecących z Europy Jeśli zakaz wejdzie w życie nie wniesiemy ze sobą laptopa ani tabletu. Amerykańska administracja rozważa rozszerzenie zakazu, który dotknął podróżnych z krajów arabskich, na kraje europejskie – dowiedział się dziennik ""The Guardian"". Zakaz ten obejmuje wszelkie gadżety i urządzenia elektroniczne większe niż smartfon, czyli laptopy, tablety, czytniki e-booków i przenośne konsole. Rozmówca ""Guardiana"" sugerował, że chociaż decyzja o wprowadzeniu zakazu jeszcze nie zapadła, to jest rozważana przez Stany Zjednoczone.  Administracja USA zakazała w marcu wnoszenia elektroniki na pokłady samolotów lecących do Stanów Zjednoczonych z 10 lotnisk w Egipcie, Jordanii, Maroku, Katarze, Turcji, Arabii Saudyjskiej i Zjednoczonych Emiratach Arabskich. Podobne ograniczenie wprowadziła też Wielka Brytania. Oba kraje tłumaczą się kwestiami bezpieczeństwa i zagrożeniem wniesienia bomby np. w obudowie laptopa. Zakaz dotyczy tylko elektroniki w bagażu podręcznym - komputery i inne gadżety cały czas można przewozić w głównym bagażu. "
http://tech.wp.pl/imigranci-imigrantom-litewski-start-up-odmienil-przelewy-zagraniczne-6115804011095681a,"Imigranci imigrantom. Litewski start-up odmienił przelewy zagraniczne Litewski start-up stworzył innowacyjne rozwiązanie, które pomaga tysiącom imigrantów z Europy Wschodniej i Środkowej. Zagraniczne przelewy nie muszą już być drogie i trwać wiecznie. Nie trzeba ich też zlecać bankom. Rok 2012, Londyn. Litwini Daumantas Dvilinskas, Justinas Lasevicius, Arnas Lukoševičius i Edvinas Šeršniovas praktycznie nie mają kapitału, ani wiedzy o skomplikowanych procedurach, które muszą przejść, by dostać licencję dla instytucji zajmujących się płatnościami. Pół roku później dopinają ostatnie formalności i zaczynają szukać banku, który na zmonopolizowanym rynku usług finansowych zechce współpracować z nowym graczem. Zajmuje im to cztery miesiące, w czasie których gromadzą całkiem sporą kolekcję pism z odmowami. Po roku TransferGo rozpoczyna wreszcie działalność, a już 12 miesięcy później walczy o utrzymanie na rynku, gdy jedyny brytyjski bank, z którym współpracuje, decyduje o zamknięciu rachunków firmy. W tym czasie upada 70 proc. konkurentów TransferGo - adresatów podobnych wypowiedzeń. Firma znajduje inny bank i dziś zatrudnia 100 pracowników, obsługuje ponad 200 tysięcy klientów, a rocznie dokonują ponad milion transakcji. Siedzibę ma w należącym do Canary Wharf Group Level39, największym w Europie skupisku firm z rynku FinTech (Finanse Technology). A Daumantas Dvilinskas trafia na prestiżową listę Forbesa „30 under 30”, czyli najlepszych młodych przedsiębiorców. Ta historia nie zdarzyłaby się jednak, gdyby nie zawodowe rozczarowanie. Dvilinskas i Lasevicius pierwsze kroki w biznesie stawiali już rok wcześniej, prowadząc w Londynie działalność importowo-eksportową. Zagraniczni partnerzy, międzynarodowe zlecenia i płatności płynące z kraju do kraju. Te ostatnie szczególnie uciążliwe, bo czasochłonne i drogie. – Chcąc zrealizować zagraniczny przelew, byliśmy skazani na bank. Koszty pojedynczego zlecenia były 15-krotnie wyższe niż obecnie, a rozliczenia trwały nawet do siedmiu dni. Jednak najbardziej frustrujące było poczucie, że satysfakcja klienta nie ma dla brytyjskich banków żadnego znaczenia – opowiada Daumantas Dvilinskas. Czarę goryczy przelała transakcja, podczas której pieniądze powędrowały nie do tego kraju, co trzeba i nie w tej walucie. – Przez ten błąd straciliśmy cały łańcuch dostaw, musieliśmy zapłacić karę umowną, a nasza wiarygodność spadła – mówi Justinas Lasevicius. Złożony do banku wniosek o odszkodowanie spotkał się ze stanowczą odmową. – Wprawdzie bank przyznał, że błąd leżał po jego stronie, ale równocześnie jasno dał do zrozumienia, że ewentualna rekompensata za poniesione straty byłaby „wbrew jego zasadom”. Wtedy zakończyliśmy dotychczasową działalność i postanowiliśmy stworzyć TransferGo. Chcieliśmy oszczędzić innym tego rodzaju doświadczeń – zapewnia Dvilinskas. Stworzenie innowacyjnego, a przy tym taniego i bezpiecznego systemu internetowych przelewów miało i wciąż ma ogromny potencjał nie tylko w sferze biznesu, ale też prywatnych przekazów zlecanych przez imigrantów. Według danych UE 1 stycznia 2015 roku w państwach członkowskich mieszkało 34,3 mln osób urodzonych poza Wspólnotą i 18,5 mln tych, których metryka została wystawiona w innym państwie członkowskim niż ich aktualny kraj zamieszkania. Według ostatnich badań Głównego Urzędu Statystycznego pod koniec 2015 roku za granicą przebywało 2 mln 397 tys. Polaków, w tym prawie 2,1 mln w Europie. Z roku na rok liczby te rosną. Z danych TransferGo wynika, że przeciętny pracownik biurowy zatrudniony w Europie wysyła rocznie średnio 12 tys. dolarów do rodzinnego domu. Polonia mieszkająca na Wyspach zleca co miesiąc transfery w wysokości 3 mln funtów. Konsumenci szybko zaufali TransferGo. W serwisie Trustpilot, gdzie klienci każdego dnia wystawiają kilkadziesiąt tysięcy recenzji produktom, usługom i ich dostawcom, TransferGo w skali od 0 do 10 oceniane jest na 9,4. Najwyższą notę przyznaje firmie ponad 90 proc. recenzentów. Pisane w najróżniejszych językach opinie chwalą szybkość działania, niskie ceny, poziom bezpieczeństwa transakcji, łatwość jej przeprowadzenia oraz wygodę. Również Net Promoter Score (NPS), czyli współczynnik mierzący lojalność między konsumentem a dostawcą w skali od -100 do +100, wynosi dla TransferGo +80. To bardzo wysoki wynik, szczególnie jak na branżę finansową. – Najwięcej nowych klientów zdobywamy z polecenia tych, którzy z naszych usług już skorzystali. I zaufanie do nas stale rośnie – zapewnia Magdalena Gołębiewska z TransferGo. Firm świadczących usługi międzynarodowych transferów pieniędzy jest sporo, ale TransferGo oferuje nowatorski system „lokalnie wpłacasz, lokalnie wypłacasz”, w którym przelewane środki nie przekraczają granic. Firma przyjmuje wpłatę na swoje konto w kraju nadawcy, a następnie zaraz po zaksięgowaniu przelewu dokonuje wypłaty także ze swojego konta w miejscu pobytu adresata. Zastosowanie tej metody pozwala nie tylko zaoszczędzić nawet 90 proc. kosztów, ale też dostarczyć pieniądze szybko – wystarczy jeden dzień roboczy, by określona suma pojawiła się na koncie odbiorcy. Zleceniodawcy, deklarując określoną kwotę, od razu wiedzą, ile dostanie odbiorca. Nie muszą się martwić o wahania kursów. TransferGo współpracuje dziś z ponad 30 bankami z całego świata, umożliwiając przelewy do 45 krajów. Przelew pieniędzy z TransferGo jest też prosty. Wystarczy zalogować się na stronie internetowej firmy, wypełnić potrzebne dane i dokonać wpłaty. – FinTech już udowodnił, że w niektórych obszarach sektora finansowego jest lepszy niż bank. Chodzi m.in. o wymianę walut, transfery międzynarodowe, czy pożyczki krótkoterminowe. FinTech ogranicza biurokrację, przyspiesza proces, ułatwia aplikację. W dobie Internetu konsumenci łatwo mogą porównać ceny, proces i wypróbować różne usługi – zwraca uwagę Magdalena Gołębiewska. Znaczna część przelewów realizowanych przez TransferGo odbywa się między Wielką Brytanią a Polską. I Brexit tego nie zmieni. Już po referendum w sprawie wyjścia z Unii Europejskiej liczba transakcji dokonywanych za pośrednictwem TransferGo wzrosła trzykrotnie. W 2015 roku Polacy przelali 20 milionów funtów, a rok później już ponad 50 milionów. Dochód firmy wzrósł o 120 proc. – Nie dostrzegamy spadku liczby czy wartości transferów z UK do Polski. Wręcz przeciwnie, zauważamy znaczny wzrost, który wynika głównie z faktu, iż coraz więcej Polaków pracuje na wyższych stanowiskach, zarabia coraz więcej, więc może wspierać bliskich wyższymi kwotami. Nie sądzę, aby trend ten w jakikolwiek sposób się odwrócił – mówi Magdalena Gołębiewska. Również ten rok zapowiada się obiecująco, a firma zamierza zintensyfikować swoje działania na rynkach w Niemczech, Norwegii i pozostałych krajach skandynawskich. Z usług TransferGo można już także korzystać za pośrednictwem aplikacji mobilnych w systemach iOS i Android. Partnerem artykułu jest TransferGo."
http://tech.wp.pl/szansa-dla-wczesniakow-sztuczna-macica-pozwolila-przezyc-malym-owcom-6116129118946945a,"Szansa dla wcześniaków? Sztuczna macica pozwoliła przeżyć małym owcom  Dzięki sztucznej macicy małe owce rozwijały się tak, jak naturalnie, choć znajdowały się poza łonem matki. Badania przeprowadzone na jagniętach pozwalają wierzyć, że w podobny sposób uratujemy wiele noworodków.  Sztuczna macica nazywa się Biobag. “Zapewnia jagnięciu płyn owodniowy i przez tubę dostarcza krew wraz z niezbędnymi składnikami odżywczymi” - pisze portal crazynauka.pl.  W takich warunkach przeżyło osiem małych owiec w okresie od 105 do 120 dnia ciąży. W przypadku człowieka byłby to 22 tydzień ciąży.  Jagnięta rozwinęły się prawidłowo - jakby znajdowały się w prawdziwym łonie matki. Nie napotkano również żadnych późniejszych komplikacji.  Jak działa sztuczna macica?  “Naczynia pępowinowe zostały podłączone do urządzenia prowadzącego wymianę gazów i okazało się, że siła mięśnia sercowego płodu w zupełności wystarczy do zapewnienia właściwego ciśnienia krwi. (...) W sztucznej macicy płód zabezpiecza sam Biobag i przepływający przez niego sztuczny płyn owodniowy. Zapewniają one ochronę przed drobnoustrojami z zewnątrz oraz, dzięki stałemu przepływowi, usuwanie zanieczyszczeń będących efektem przemiany materii. Co bardzo ważne, płuca płodu są wypełnione płynem, a to zapewnia im prawidłowy rozwój” - czytamy na portalu crazynauka.pl.  Czy to oznacza, że w podobnej pompie mógłby się rozwijać ludzki płód? Na taki wniosek jest jeszcze za wcześnie. Musimy pamiętać, że nasz centralny układ nerwowy jest bardziej złożony. Jednak fakt, że eksperyment na owcach się powiódł, pozwala wierzyć, że w przyszłości takie rozwiązanie mogłoby uratować wiele ludzkich istnień.  Przedwczesne zakończenie ciąży to ogromny problem. Szczególnie u nas. W Polsce aż 80 proc. wszystkich noworodków, które umierają w pierwszym miesiącu życia, to wcześniaki. To jeden z najgorszych wyników w Unii Europejskiej - zauważa Aleksandra Stanisławska z crazynauka.pl. "
